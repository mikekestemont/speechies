<?xml version="1.0" encoding="UTF-8"?>
<samples n="ROM010">
<sample><p n="ROM010416"><said direct=False>— Da-i lumină încă, tuşă...</said></p>
<p n="ROM010417"><said direct=False>— Ştiu, da-mi face rău. Nu-i bună pentru ochi lumina asta...</said></p>
<p n="ROM010418"><said direct=False>Şi ea căuta în minte cuvîntul „crepuscul” ; dar un huruit de trăsură se auzise pe sub ferestre, şi deodată parcă se făcu frig în toată casa.</said></p>
<p n="ROM010419"><said direct=False>La masă Ana se gîndi s-aduc-un subiect de conversaţie. Numai ea-ndrăznea să spargă obicinuita tăcere a familiei ; şi uneori izbutea să puie lumina unui zîmbet pe figura aspră a lui Peruianu.</said></p>
<p n="ROM010420"><said direct=False>— În astă seară se da Popa Zăbavă 6 la teatru.</said></p>
<p n="ROM010421"><said direct=False>— Ce-i asta ?</said></p>
<p n="ROM010422"><said direct=False>— Nu ştii ? Noua comedie a lui Petroni.</said></p>
<p n="ROM010423"><said direct=False>— A, da, am auzit... Mari, cum stai ?...</said></p>
<p n="ROM010424"><said direct=False>— Se spune că e o piesă de mare valoare.</said></p>
<p n="ROM010425"><said direct=False>— Aş, valoare !</said></p>
<p n="ROM010426"><said direct=False>— De ce ? Petroni e un talent...</said></p>
<p n="ROM010427"><said direct=False>— Da, de talent!</said></p>
<p n="ROM010428"><said direct=False>— Bine, unchiule, tu ai citit ceva de el ?</said></p>
<p n="ROM010429"><said direct=False>— Asta-i! C-o sa m-apuc acuşi să citesc toate secăturile, că altă grijă n-am. Fugi, Ninico, cine ţi-a băgat în cap prostii de astea ? Ce, romînii ştiu să scrie literatură ? Maimuţăresc pe franceji, cică sunt şi ei naturalişti ; şi scriu nişte fleacuri, nişte grosolănii de mahala şi de stradă... şi se extaziază unii de alţii !... Şarlatani, ascultă ce-ţi spun eu, toţi sunt şarlatani.</said></p>
<p n="ROM010430"><said direct=False>Zoe îl privea încîntată, de mult nu-1 mai auzise vorbind atîta, şi inconştient ea dădea din cap la fiecare pauză. Peruianu vorbea sentenţios, lăsînd tonul după fiecare propoziţiune, cu aerul unui om care-a spus tot ş-a dovedit mai mult decît se cerea. În cuvîntul şi privirea lui era întotdeauna siguranţa dispreţuitoare a învingătorului care nu mai are ce cuceri. Ana simţi vag că prin gura lui vorbeşte-o clasă-ntreagă de oameni, cei mai puternici, ajunşii... triumfătorii. Şi ca o mustrare îi veni în minte figura blîndă şi luminoasă a lui Dan, şi parcă se puse între ea şi chipul sever şi-ntunecat al unchiului său.</said></p>
<p n="ROM010431"><said direct=False>— Dar tu n-ai nimic în bibliotecă din scrierile literaţilor de-acum. Sunt unii foarte talentaţi: cum e Stelian, cum e... Graur... (era să zică Dan, şi dintr-un sentiment de milă, parcă, nu-i veni să-l numească) nici nu i-ai citit şi vorbeşti aşa... fără să ştii...</said></p>
<p n="ROM010432"><said direct=False>Zoe, guvernanta, cei doi copii mai mari şi feciorul plecară capetele-n jos, ţiindu-şi respirarea, ca şi cum s-ar fi aşteptat în clipa aceea la o detunătură grozavă, la o explozie care să-i arunce-n aer... dar nu s-auzea nimic ; şi cînd îndrăzniră să ridice ochii, rămaseră uimiţi de-atîta lumină : Peruianu surîdea. Cine n-a observat cit farmec, cîtă strălucire se lasă pe figura oamenilor acestora cînd se hotărăsc şi ei — la un an o dată — să zîmbească ?</said></p>
<p n="ROM010433"><said direct=False>Peruianu, transfigurat, frumos, surîdea, cătînd ţintă în ochii Anei, care se simţea tulburată, fascinată de privirea lui.</said></p>
<p n="ROM010434"><said direct=False>— Vii mîine la noi ?</said></p>
<p n="ROM010435"><said direct=False>— Da, răspunse ea, neînţelegînd de ce-i face această întrebare.</said></p>
<p n="ROM010436"><said direct=False>— Alege ce-ai găsit tu mai frumos în scrierile acestora şi vino mîine de-mi citeşte. Vrei ?</said></p>
<p n="ROM010437"><said direct=False>Şi după masă — Peruianu făcea totdeauna o mică primblare pe jos — o conduse pîn-acasă, fără sa spuie-o vorbă pe drum. Ana tăcea şi ea ; mintea ei părea ostenită, fără să-şi dea seama de ce. Din cînd în cînd vîn-tul îi umfla rochia, şi parcă vroia s-o smulgă de la braţul lui; ea-şi tupila atunci capul şi se înclina spre el, cu sentimentul că e subt apărarea unei puteri mari, nebiruite.</said></p>
<p n="ROM010438"><said direct=False>Racliş aştepta în poartă.</said></p>
<p n="ROM010439"><said direct=False>— Cum te mai simţi ?</said></p>
<p n="ROM010440"><said direct=False>— Tot aşa... bătrîneţe ! Da’ Zoe ce face ?</said></p>
<p n="ROM010441"><said direct=False>— E mai bine. Aşadar, Ninico, pe mîine ! Noapte bună.</said></p>
<p n="ROM010442"><said direct=False>Bătrînul luă încetişor pe Ana de mînă.</said></p>
<p n="ROM010443"><said direct=False>— Tu eşti bine ?</said></p>
<p n="ROM010444"><said direct=False>— Da, tată.</said></p>
<p n="ROM010445"><said direct=False>— Adineaoarea am ieşit şi eu, mi s-a părut c-am auzit un zgomot la uşa de la scară... Ce vînt! se lasă frig...</said></p>
<p n="ROM010446"><said direct=False>Şi intrară. Ana-i spuse discuţia, de la masă, cu unchiu-său ; apoi îşi întinse fruntea să i-o sărute şi se retrase-n odaia ei.</said></p>
<p n="ROM010447"><said direct=False>De-un ceas stă la micul ei biurou de palisandru şi citeşte poeziile lui Stelian. Pentru ce uneori lucrurile cele mai frumoase, şi cari ne-au impresionat adînc alte dăţi, par a se întuneca şi a se veşteji deodată ?... De unde ne vin acele stări de indispoziţie sufletească, de neînţeleasă răceală şi amorţire mintală, cari ne fac în unele momente să simţim în noi sleirea puterei de a admira, ca şi cînd ar fi zburat deodată tot sufletul şi sensul lucrurilor ce ne extaziau ? Sunt oameni închişi la orice sentiment de altruism, de admiraţie, naturi posomorite şi refractare, cari împrăştie în jurul lor ca o senzaţie de frig, al căror contact stinge orice entuziasm şi întunecă, împiedică vibrarea vieţii şi simpatiei noastre. Prezenţa acestor oameni exercită o influenţă de depresiune nervoasă, un act de sugestie nefericită, care abate şi scade energia noastră normală, ei ne dau ceva din răceala şi indiferenţa lor temperamentală ; în faţa lor suntem cuprinşi de-un sentiment de silă, de slăbiciune şi, dacă vorbim sau citim ceva, simţim că cele mai frumoase gînduri, cele mai emoţionante fraze mor în gura noastră ca sunetul unui clopoţel pe care-1 acoperi cu mîna.</said></p>
<p n="ROM010448"><said direct=False>„Curios, cugetă Ana, atîtea poezii pe cari le admiram ieri chiar, mi se par slabe, schimbate nu ştiu cum...“</said></p>
<p n="ROM010449"><said direct=False>Totuşi, cîteva bucăţi rămîn încă strălucitoare de fru-museţă, şi le înseamnă cu o bucurie ca şi cînd le-ar fi făcut ea. Nu punem oare ceva din noi în tot ce admirăm? De unde-ar veni altfel acea fericire pe care-o simţim de cîte ori facem pe cineva să admire cu noi un chip, un tablou, un pasaj frumos într-o carte, unde-am îndoit foaia ? Lucrurile frumoase sunt locuri de întîlnire de dragoste pentru sufletele noastre. Dante a descris admirabil această contopire de simpatii, unde arată cum au început să se iubească Francesca şi Paolo, citind amîn-doi...: „Noi leggevamo un giorno per diletto”</said></p>
<p n="ROM010450"><said direct=False>Ana pune semn la o nuvelă din cartea lui Graur. Dan nu-şi avea un volum. Poeziile lui şi cîteva nuvele erau publicate prin reviste. Ana le are pe toate, tăiate cu foarfecă de pe unde le-a găsit şi lipite într-un caiet, pe a cărui scoarţă din faţă a scris, cu oarecari pretenţii de caligrafie : Proză şi versuri de V. Dan. Se uită prin ele frunzărind caietul... le ştie : toate sunt frumoase... Ce bine-i pare ! Pe acestea are să le citească la urmă, îşi face ordine pe biurou, îşi aşază-n teanc deoparte cele două cărţi şi caietul, avînd grijă a pune deasupra un cub de cristal, ca şi cum s-ar teme să nu le-mprăştie vîntul peste noapte. Ia lumînarea ş-o pune pe mesiţa de lîngă pat. In faţa patului e un dulap cu oglindă. Ana, gîn-ditoare, îşi descheie corsajul cu mişcări ostenite. Ea nu vede cit îi de frumoasă fata care se dezbraâă în oglindă. Dar cînd se pleacă să-şi dezlege şnurul de la ghete, simte-un fior prin spate, ca şi cum i-ar fi suflat cineva-n ceafă, ş-un zîmbet de surpriză rumeneşte puţin faţa ei distrasă : o aluniţă deasupra umărului stîng... ce curios lucru! Oare cînd i-a crescut ? Şi îndoindu-şi braţul, o pipăie cu degetul arătător, ş-o simte ca pe o insectă ce şi-a înfipt picioarele şi capul în pielea ei albă şi catifelată.</said></p>
<p n="ROM010451"><said direct=False>Se culcă, dar nu-i e somn şi nu stinge lumînarea pentru că-i e frică să gîndească în întuneric... Ce-o fi avînd soră-sa de nu mai vine pe la ei ? S-o fi ameţit fumurile de ministreasă ?... E-n stare. Atîta pagubă. Cum a slăbit bietu tată-său ! Oare la ce se tot gîndeşte ? înainte era aşa de vesel. Cît n-ar da ea să-l vadă fericit! De ce nu vrea să-i spună ei ce are pe suflet ? O crede tot copilă, se vede. Dar ea acum înţelege toate, cugetă ca orice om cuminte. Săptămîna viitoare e bal la soră-sa. N-are să se ducă. Haz ar face să n-o invite... dar nu se poate ! Biata mătuşă-sa, ce viaţă de martiră ! Şi mereu bolnavă. E un om crud unchiu-său... De ce-o fi urînd el aşa pe literaţi ? Cică-s şarlatani... ce prostie ! Dan — şarlatan ! De mult nu l-a văzut. Cum ar vrea să se mai ducă la pension să-l audă... Sunt aşa de idioate fetele alea. Auzi, ce să le dea în gînd ? Să spuie pe acasă că ea iubeşte pe Dan... Ce neghiobie !...</said></p>
<p n="ROM010452"><said direct=False>Şi stîngînd luminarea, închide ochii; aude cum vîjîie vîntul afară, inconştient, repetă mereu în gînd două versuri din Dan :</said></p>
<p n="ROM010453"><said direct=True>„Toată vibrarea...”</said><said direct=False> Ş-adoarme.</said></p>
<p n="ROM010454"><said direct=False>Dimineaţa ridică storul, ochii ei somnoroşi cată-n sus, cerul e închis din toate părţile, apoi îşi lasă privirea peste liliecii uzi, un instinct îi atrage spre fereastra din faţă, şi Ana tresare, cunoscînd pe Dan, ca şi cînd s-ar fi pomenit cu el în odaie. Ea se retrage iute, îşi freacă ochii şi se uită-n oglindă, îşi ridică o viţă de păr care-i atîrna la ceafă ; se-ntoarce iar la geam, şi gîndul ei îl strigă, îi cheamă privirea lui dusă, oarbă... Parcă i-ar fi necaz că n-o vede. „De ce nu se uită-ncoace ? Eu aş simţi cînd m-ar privi cineva aşa.” Şi deschide fereastra, cu zgomot... ca s-audă ; n-a auzit, dar desigur a trecut ceva prin aer, că Dan o dată şi-a ridicat ochii la Ana, ca şi cînd l-ar fi strigat cineva de-acolo. Ea-l salută şi-i zîmbeşte.</said></p>
<p n="ROM010455"><said direct=True>„Aş fi curioasă să ştiu ce gîndeşte de mine. Parc-a mai slăbit. Ce jenat e ! Bine că suntem aproape : am să mă uit, pîn’</said><said direct=False>i-oi sugera gîndul să-mi fac-o poezie... Şi el o să creadă, poate, că-l iubesc. Atît mai bine.”</said></p>
<p n="ROM010456"><said direct=False>O trăsură se opreşte în poartă : e guvernanta cu Ma-rioara ; au venit s-o ia. Ana îşi pune iute pălăria şi, luîndu-şi cărţile, i le arată lui Dan, de la fereastră, ca şi cînd i-ar spune : „Azi am nevoie să-mi amintesc de ce m-ai învăţat tu”.</said></p>
<p n="ROM010457"><said direct=False>În biuroul lui Peruianu, după dejun : Ana citeşte rar şi foarte desluşit, ea împrumutase ceva din glasul şi respiraţia lui Dan ; c o nuvelă tristă de Graur ; Zoe îşi duce din cînd în cînd batista la ochi şi oftează încet. Peruianu, îngreuiat şi moleşit ca toţi sîngeroşii după masă, stă cufundat în fotoliu, cu capul dat pe spate, şi fumează, el mai mult priveşte decît ascultă : printr-un nor de fum, cuprinde cu ochii bustul corect al Anei... „Ce iute-a crescut, şi ce frumoasă s-a făcut!” Şi el se uită la cele două vine albastre ce-i ies în tîmple, la creţii pe cari-i face uneori în frunte, la mişcările graţioase ale gurii, la expresia caldă a ochilor ei moi, lungi, cu gene mari şi clipiri dese, şi la tot ovalul figurei, care se-ncheie cu un farmec nespus în gropiţa aceea drăgălaşă din bărbie... Ana citeşte, şi pe unde crede ea că-i mai frumos, îi aruncă, pe fugă, cîte-o privire ce caută efectul, emo-ţiunea frazei în figura lui: ea îl vede mulţumit, surîză-tor ca de-un vis. „îi place”, cugetă ea, şi faţa ei se rumeneşte, s-aprinde de bucuria triumfului, glasul îi devine mai sigur, mai cald, şi ochii ei clipesc cuceritori, şi umezi de recunoştinţă. După unele fraze mai lungi, se odihneşte, îşi ia suflet, ş-atunci pieptul i se ridică puternic în corset; ea zîmbeşte : i se pare că în momentul acesta converteşte un suflet rătăcit, îmblînzeşte o fiară, transformă o viaţă... „Cum a crescut, şi ce frumoasă s-a făcut!” Şi strecurînd ultimul fum prin mustăţi, se uită la ea ca la o fiinţă străină, pe care n-a mai văzut-o : sub privirea lui curioasă, în care mijeşte licărirea unei patimi, chipul nevinovat al Anei parca-i arată-nadins voluptăţi turburătoare, însuşiri neobservate pînă acum. Tocmai îi făcea în gînd socoteala exactă a anilor ; tresări ca din somn de-ntrebarea Anei, care isprăvise nuvela.</said></p>
<p n="ROM010458"><said direct=False>— Ce zici, unchiule ?</said></p>
<p n="ROM010459"><said direct=False>Peruianu o privi ţintă-n ochi, ş-o ţinu un moment, neliniştită, subt ezitarea sentinţii lui.</said></p>
<p n="ROM010460"><said direct=False>— Ce vrei să zic ?... E foarte frumos. Şi dacă n-ai ostenit, mai citeşte-ne ceva.</said></p>
<p n="ROM010461"><said direct=False>O, i-ar fi citit zile-ntregi fără să ostenească. Cine se osteneşte vrodată de triumf ?</said></p>
<p n="ROM010462"><said direct=False>Şi i-a citit. Se hotărîse două zile pe săptămînă „pen-tru literatură”. Uneori, seara, ieşeau amîndoi la primblare. Se duceau la Şosea pe jos. Toamna era pe sfîr-şite ; se întuneca devreme ; o melancolie, o dulce şi visătoare tristeţă părea că se desprinde din copaci şi tremură în aer.</said></p>
<p n="ROM010463"><said direct=False>— Ce liniştite sunt serile de toamnă ! Nu simţi şi tu, Ninico, în toată natura, ca un fel de osteneală, ca o pregătire de somn ?...</said></p>
<p n="ROM010464"><said direct=False>Ş-adesea omul acesta rece, în jurul căruia aceeaşi natură îşi înflorise şi-şi scuturase de-atîtea ori copacii fără să-l atingă, părea încălzit de-o neaşteptată trezire de simpatie, ce dormise atîta vreme în el, ş-atunci căuta forme, cuvinte aduse de Ana în viaţa lui nepregătită, nedeprinsă să exprime astfel de sentimente.</said></p>
<p n="ROM010465"><said direct=False>Ş-apucîndu-i mîna, i-o strîngea cu dragoste, ca şi cînd i-ar fi mulţumit de-această comoară de simţiri necunoscute pe cari numai ea a ştiut să i le deştepte.</said></p>
<p n="ROM010466"><said direct=False>Ea se-mbăta de succes. începea să-i spună viaţa ei de la şcoală, cît era de proastă-nainte, şi cum numai Dan i-a deschis mintea la lucruri frumoase, la lumea asta de impresii fericite şi de gînduri mari şi generoase; şi-i vorbea de artă, de entuziasm, de ideal, îşi aducea aminte fragmente din lecţiile lui, glasul ei se emoţiona...</said></p>
<p n="ROM010467"><said direct=False>— Aşa-i, acum văd şi eu, Ninico dragă ; şi cînd mă gîndesc că dacă nu erai tu, aş fi murit fără să cunosc partea asta dulce a vieţii...</said></p>
<p n="ROM010468"><said direct=False>Şi-i strîngea mîna de i-o îndurera.</said></p>
<p n="ROM010469"><said direct=False>Cu ce naivă mîndrie, cu cită bucurie de copil triumfător spunea ea lui tată-său isprava aceasta a ei, de care şi bătrînul se minuna.</said></p>
<p n="ROM010470"><said direct=False>Şi dimineaţa, de la fereastră, trimetea lui Dan, în privirile ei calde, cuvinte dulci, pioase ca o rugăciune, cuvinte de recunoştinţă şi de admiraţie, pe cari le rostea în gînd, şi buzele i se mişcau încet, inconştient, parcă şopteau, şi ea-şi închipuia că Dan, uitîndu-se în ochii ei, îi aude gîndul.</said></p>
<p n="ROM010471"><said direct=False>„O, îţi mulţumesc, şi-mi pari un sfînt cum mă priveşti de acolo cu ochii tăi aşa de blînzi, îţi mulţumesc că m-ai făcut să te-nţeleg şi c-am putut să dau şi altora din fericirea pe care mi-ai dat-o tu... Aşa, uită-te la mine şi vezi în chipul meu lumina şi seninătatea cuvintelor tale binefăcătoare, vezi că nu le-am uitat, şi le semăn şi eu la rîndul meu, şi fac dar din darul tău...</said></p>
<p n="ROM010472"><said direct=False>Mătuşă-sa e bolnavă ; Ana-i spune istorii ca s-o adoarmă. Afară viscoleşte, s-aude lovind în geamuri pulberea de zăpadă, vînturată de jos.</said></p>
<p n="ROM010473"><said direct=False>— Lungi mai sunt nopţile, Doamne... cîte ceasuri sunt ?</said></p>
<p n="ROM010474"><said direct=False>— Douăsprezece făr-un sfert.</said></p>
<p n="ROM010475"><said direct=False>— Ţi-o fi somn, Ninico, du-te de te culcă...</said></p>
<p n="ROM010476"><said direct=False>— A, nu, tuşă, mai stau...</said></p>
<p n="ROM010477"><said direct=False>Zoe închide ochii, şi Ana rămîne pe gînduri. De patru zile n-a mai fost pe-acasă, şi-i e dor de tată-său, de odaia, de lucrurile ei, de fereastră... Aici, camera în care se culcă e mare, e tristă, e izolată, parcă toată tăcerea şi urîtul casei s-ar fi retras acolo... Douăsprezece şi jumătate. O mînie de vifor zguduie ferestrele.</said></p>
<p n="ROM010478"><said direct=False>— Nu te-ai dus ?</said></p>
<p n="ROM010479"><said direct=False>— Nu, tuşă, mai stau.</said></p>
<p n="ROM010480"><said direct=False>— Auzi ce-i afară ? Cînd te gîndeşti că suntem de-abia-n octombre... Ce vreme...</said></p>
<p n="ROM010481"><said direct=False>Şi Zoe închide iar ochii. Ea pare moartă sub lumina alburie şi slabă a candelei. Ana-şi urmează gîndurile : cum s-a schimbat unchiu-său. Aşa-i de vesel şi de bun acum... O, de-ar fi adormit. Ce rău îi face cînd îi apare-aşa, deodată, în sală, de cîte ori ea trece la culcare ! Ş-o conduce pîn’ la uşa camerei ei, dar cu ce ochi curioşi o priveşte cînd îi spune : „Noapte bună”, şi cum îi arde gura cînd o sărută pe frunte... Ce delicat o sărută tată-său !... E unu aproape.</said></p>
<p n="ROM010482"><said direct=False>— Noapte bună, tuşă.</said></p>
<p n="ROM010483"><said direct=False>Doarme... desigur s-o fi culcat şi unchiu-său. Şi Ana iese încetişor; în sală mijeşte un bec de la policandrul de cristal ; uşa de la biurou se deschide cu o frecare surdă de postav ; ea tresare şi cearcă să zîmbească, neîn-ţelegînd de ce s-a speriat aşa. El o apucă de mînă, şi parcă vrea să şoptească ceva şi nu poate...</said></p>
<p n="ROM010484"><said direct=False>— U, cum te uiţi, unchiule, mă sperii...</said></p>
<p n="ROM010485"><said direct=False>Şi păşeşte grăbit ; în uşă-i întinde fruntea ; el o sărută pe amîndoi ochii şi, ţiind-o strîns de mînă, zăpăcit, fluierînd cuvintele într-o şoaptă spăimîntător de pasionată, bîlbîie :</said></p>
<p n="ROM010486"><said direct=False>— Să... să văd dacă-i cald... la tine...</said></p>
<p n="ROM010487"><said direct=False>E întuneric. Ana se simte strînsă-n braţele lui de fier şi cască gura să ţipe, să ţipe tare, să scoale casa, dar nu scoate decît un geamăt năbuşit, groaznic, ca ultimul suspin horcăit al unui asasinat; ea crede însă c-a ţipat, s-a auzit... şi tremurînd se zbate, ca într-un vis oribil, gura lui o arde, braţele lui o îndurerează...</said></p>
<p n="ROM010488"><said direct=False>— Lasă-mă... te rog... Mi-e frică... Ah !...</said></p>
<p n="ROM010489"><said direct=False>O moliciune subită îi discordează toţi nervii, crede că moare şi... nu mai ştie nimic.</said></p>
<p n="ROM010490"><said direct=False>Cînd Peruianu îşi revine-n fire, simte deodată toată oroarea faptei lui. Se cutremură ; o frică de bestie, o păcătoasă laşitate îl goneşte din întunericul, din atmosfera aceasta a crimei, pe care nu-şi dă încă seamă cum de-a făcut-o... îşi muşcă buzele, vorbeşte singur:</said></p>
<p n="ROM010491"><said direct=False>— O, ce cădere, ce nebunie, ce teribilă nebunie !...</said></p>
<p n="ROM010492"><said direct=False>Şi-nchis în odaia lui, se primblă toată noaptea, cuge-tînd, în spaima oarbă a egoismului lui, nu atît la monstruozitatea faptei şi la nefericirea Anei, cît la răul ce-ar putea rezulta de aci pentru liniştea şi bunul lui trai.</said></p>
<p n="ROM010493"><said direct=False>Ana tresare, se scoală buimacă ş-aprinde luminarea, în primul moment nu pricepe ce i s-a întîmplat, îşi duce mînile la tîmple şi cearcă să-şi aduc-aminte... îi arde şi-i huieşte capul, parc-a bătut-o cineva : tot trupul o doare; o taie, ca nişte cuţite, oasele de la corset; şi pe cînd se dezbracă, i se arată, ca la lumina unui fulger, groaznicul adevăr... Ce ruşine! Şi-şi acopere faţa-n palme, înmărmurită... Dar de ce n-a sărit nimeni la ţipătul ei ? Se vede că toţi au fost înţeleşi cu acel monstru, ca s-o piardă ! Odaia se tulbură, se-nvîrteşte cu ea... Parc-aude un zgomot; şi se repede la uşă de-ntoarce cheia. Tremură toată, i se pare că se scufundă parchetul unde calcă ; ia lumînarea şi se uită în oglindă, pe subt ochi două dungi vinete taie chipul ei de ceară ; o ustură obrazul, şi-l şterge cu scîrbă, parcă simte încă barba lui aspră, şi gura... uh, ce monstru ! şi se scutură, ca de fiorul unei năluci, o picătură fierbinte de stearină se varsă din luminare şi i se sleieşte pe mînă. Sufletul ei, zbuciumat ca o flacără-n vînt, are întunecări repezi de conştiinţă, clipiri de uitare şi deşteptări penibile, reverberaţii de groază. Şi mereu se întreabă dacă nu-i un vis tot ce vede, şi simte, şi gîndeşte. Nu mai poate de osteneală, se culcă, nu stinge lumînarea, căci ar muri de frică pe întuneric. Închide ochii şi se gîndeşte la viaţa ei, la tată-său ; şi, mai mult decît ruşinea, o umple o milă ş-o scîrbă ş-o desperare sfîşietoare — se simte singură şi cumplit de nenorocită ; cu faţa îngropată-n pernă, plînge pînă în ziuă, neavînd altă mîngîiere, altă zare de lumină, în noaptea şi deşertul vieţii ei devastate, decît gîndul, presimţirea c-are să moară... gîndul acesta binefăcător nu ştia nici ea cum i-a venit, dar îi umplea sufletul, îi acoperea durerea ca o speranţă de mîrituire apropiată.</said></p>
<p n="ROM010494"><said direct=False>— Ce e ? întreabă îngrijat bătrînul, văzînd-o aşa de dimineaţă, şi mîna stîngă începe să-i tremure.</said></p>
<p n="ROM010495"><said direct=False>— Nimic, tată, ce te sperii aşa ? Nu s-a întîmplat nimic.</said></p>
<p n="ROM010496"><said direct=False>— A murit Zoe ? spune... Ninico dragă, uite, sunt liniştit, spune-mi, te rog...</said></p>
<p n="ROM010497"><said direct=False>Şi bătrînul, privind-o fix ca un alucinat, s-aşază pe scaun, mîna stîngă-i tremura mai tare.</said></p>
<p n="ROM010498"><said direct=False>Ana-l asigură că nu-i nimic, absolut nimica : mă-tuşă-sa e bine, e mult mai bine. Dac-a venit aşa de dimineaţă, e c-a visat un vis urît, şi s-a deşteptat c-un început de friguri ; nici n-a mai spus la nimeni, pentru că n-ar fi lăsat-o să plece ; e ostenita şi vrea să se culce puţin.</said></p>
<p n="ROM010499"><said direct=False>— Dar la tine-i frig... aşteaptă.</said></p>
<p n="ROM010500"><said direct=False>Şi se scoală să sune, cînd intră servitoarea :</said></p>
<p n="ROM010501"><said direct=False>— A venit Rosa de la coana Zoe, că cică întreabă de coniţa Ninica...</said></p>
<p n="ROM010502"><said direct=False>Racliş răsuflă, numai acum se convinge că nu s-a întîmplat nimic.</said></p>
<p n="ROM010503"><said direct=False>— Bine, Mario, spune-i că-i bine... ori nu, spune că-i niţel bolnavă... Nu-i aşa, Ninico ?... şi să faci iute focu...</said></p>
<p n="ROM010504"><said direct=False>Dar iată că trec zile, trec săptămîni, şi Ana nu se mai duce pe la mătuşă-sa. Nu e bolnavă, n-are nimic, se supără cînd îi pomeneşte tată-său de doctor; dacă n-are nimic !... e anemică, totdeauna a fost ea aşa palidă; o milă, o iubire din ce în ce mai adîncă pentru tată-său dă ochilor ei priviri de o nespusă duioşie, la fiecare ceas îl întreabă dacă e bine, dacă nu e supărat pe ea, şi-i spune mereu că de acum n-are să mai plece de lângă el, că e aşa de fericită să stea în casă, să joace în toate serile écarté şi să-i citească jurnalul, şi să-i pregătească cu mina ei în toate dimineţile cafeaua cu lapte...</said></p>
<p n="ROM010505"><said direct=False>Dar intr-o seară, pe cînd îi citea, deodată încep să-i joace literile subt ochi, şi nu mai vede nimic ; o clipă creşe c-are să leşine, şi-şi duce palma la ochi...</said></p>
<p n="ROM010506"><said direct=False>— Ninico, dragă, ce ai ? Să trimet după doctor.</said></p>
<p n="ROM010507"><said direct=False>Ea face un efort suprem şi se scoală, e albă ca marmura, cearcă să surîdă, şi ochii îi sticlesc straniu.</said></p>
<p n="ROM010508"><said direct=False>— O, nu, te rog, n-am nimic, uite, mi-a trecut.</said></p>
<p n="ROM010509"><said direct=False>Ar mai putea să citească, dar e ostenită, trebuie să fie tîrziu.</said></p>
<p n="ROM010510"><said direct=False>Ana-şi aprinde lumînarea-n odaie şi-ncuie uşa. Ideea c-ar putea aduce tată-său, fără voia ei, un doctor o înspăimîntă. De cîteva zile se simte slabă, la masă îi vine rău, are oroare de tot ce e mîncare, şi adesea osteneala ce şi-o dă ca să se stăpînească îi asudă spatele ş-o moleşeşte. Atît se deprinsese cu gîndul morţii, că în tot</said></p>
<p n="ROM010511"><said direct=False>Carul pribegiei din 1916.</said></p>
<p n="ROM010512"><said direct=False>ce simte mai neobicinuit ea vede semne că i s-apropie sfîrşitul. Uneori o înspăimîntă închipuirea păcii şi golului etern; o sfîşiere crudă şi fiziceşte dureroasă, o greutate de foc i se lasă atunci pe piept ş-o arde, i se pare că i-a dat cineva brînci într-un abis, şi cade, cade mereu în întuneric şi-n necunoscut.</said></p>
<p n="ROM010513"><said direct=False>Adesea noaptea, după ce stînge lumînarea, dă tran-sperantul la o parte şi se uită la fereastra lui Dan, vede lumină pînă târziu şi cîteodată i se pare că se mişcă ceva acolo, o dor ochii, aţintindu-i, dar nu distinge nimic, şi totuşi, cînd se stinge lumina, ii trece un fior de o tristeţă neînţeleasă, parcă s-a rupt ceva din viaţa ei.</said></p>
<p n="ROM010514"><said direct=False>E dimineaţă. Racliş se primblă prin odaie, dă cu ochii de călindarul din părete şi-şi aduce aminte să-l descarce de ziua de ieri: marţi, 27 fevruarie; trece şi iarna asta; apoi îşi reia şirul gîndurilor: desigur bănuieşte Ninica, poate chiar ştie, şi de aceea nu vrea să vadă pe nimeni; iată patru luni aproape de cînd nu se mai duce nicăieri şi, cum vine cineva s-o vadă, se-ncuie-n odaie. Şi cum a slăbit, mititica de ea. Ştie, trebuie să-i fi spus cineva — Peruianu, poate; deşi se jură că nici n-a gîndit; dar atunci pentru ce s-a arătat dispus să mărească el zestrea Ninicăi — auzi obrăznicie, ca şi cînd Ninica ar fi orfană, ş-ar avea nevoie de pomana lui... Biata copilă! Ea ştie... şi ce delicată e, nici o vorbă de mustrare, căci ar avea dreptul să-l mustre, ca pe un părinte netrebnic ce a fost. Cu toate astea, are să-i spuie, da, are să-i spuie chiar astăzi, chiar acum, cînd o intra ; să-şi ia o sarcină de pe suflet; uite-aşa are să-i zică... sau nu, mai scurt: „Nino, fata mea, copilul meu cel mai iubit, am fost un nebun, nu m-am gîndit...” Nu, nu, nici aşa... de-a dreptul mai bine: „Suntem săraci, am căutat să...”</said></p>
<p n="ROM010515"><said direct=False>— Tată, tată, sunt pierdută... omoară-mă... oh, ce ruşine!...</said></p>
<p n="ROM010516"><said direct=False>Şi Ana plînge, ascunzîndu-şi faţa la pieptul nefericitului bătrîn, care crede că această durere este deznodă-mîntul grăbit al gîndurilor lui; şi pe cînd el bîlbîie cuvinte nedesluşite, de mîngîiere, ea, într-o criză sfîşie-toare de nervi, ca în delir, îi spune tot, tot.</said></p>
<p n="ROM010517"><said direct=False>— Nu-nţeleg. Ce zici ?...</said></p>
<p n="ROM010518"><said direct=False>O, durerea de a spune înc-o dată asemenea orori!</said></p>
<p n="ROM010519"><said direct=False>Şi i-a spus din nou, îngenunchind la picioarele lui şi tremurînd ca varga...</said></p>
<p n="ROM010520"><said direct=False>De mult erau îmbrăţişaţi, şi plîngeau amîndoi, amuţiţi de durere, cînd uşa se deschide largă şi apare Zoe, vijelioasă.</said></p>
<p n="ROM010521"><said direct=False>— Ai spus tu să mă lase Mişu, ca să te ia pe tine ?</said></p>
<p n="ROM010522"><said direct=False>— Eu?</said></p>
<p n="ROM010523"><said direct=False>Peruianu, din ce în ce mai îngrijat de urmările acelui moment de pătimaşă orbire şi uitare de sine, venise mereu pe la cumnatu-său... Dar bine, să nu vadă pe Ana ?... şi se făcea că nu-nţelege ce însemnează sălbăticia ei de a se încuia în odaie şi a fugi aşa de toată lumea ; nici pe el nu vrea să-l vadă ?... asta nu putea să fie decît o boală, o manie; altfel, nu-şi explica,.. Bătrînul îi descria indispoziţiile copilei, lipsa de poftă de mîncare, tînjirea, ameţelile, groaza ei de doctor... şi-şi arăta presupunerile lui:</said></p>
<p n="ROM010524"><said direct=False>— Ea a răcit probabil de-atunci dimineaţa, de cum a venit am văzut că nu-i e bine... i s-a stricat sto-macu... şi asta i-a dat ca un fel de friguri, nu-i aşa că friguri trebui să fie ?...</said></p>
<p n="ROM010525"><said direct=False>— Friguri, nu mai încape vorbă...</said></p>
<p n="ROM010526"><said direct=False>Şi Peruianu întîi bănui, în urmă rămase convins că acele friguri ale Anei erau simptomele sarcinei. O bucurie feroce se amestecă în neliniştea lui... Cum e nevastă-sa slabă şi prăpădită, s-ar putea întîmpla să moară cînd ar auzi... dar şi fără asta ; el a suferit destul, a muncit ca un hamal, a strîns ban peste ban, de cîte plăceri nu s-a privat!... I se pare c-ar avea şi el dreptul la cîţiva ani de fericire în viaţa asta de pusnic şi de osîndit pe care-a dus-o pîn-acuma. Gîn-dul lui trecea de la Zoe la Ana, şi-i da senzaţia unei ieşiri la lumină dintr-o peşteră întunecoasă. Tinereţa, voluptăţile Anei îi desfăşurau perspective de un farmec tulburător: simţea că i se ridică sîngele la cap.</said></p>
<p n="ROM010527"><said direct=False>Se hotărî să aibă o întrevedere cu Aspazia ; se şi cam rudeau prin Mavrichi; ea făcuse aceasţă casă nenorocită, ea-i legase viaţa de o femeie vecinie bolnavă.</said></p>
<p n="ROM010528"><said direct=False>Ce veselie diabolică avea Aspazia asta : închipui-ţi-vă, l-a făcut să rîdă.</said></p>
<p n="ROM010529"><said direct=False>— A, ştrengarule, va să zică mi te-ai dat la lucru fraged !</said></p>
<p n="ROM010530"><said direct=False>Era grozav de intrigată să afle cum s-a petrecut lucrul... Şi-l sili să-i descrie în toate amănuntele „momentul psicologic”, cum zicea ea.</said></p>
<p n="ROM010531"><said direct=False>Cine i-ar fi auzit atunci ce glume crude şi pline de cinism spuneau şi cum se amuzau pe subiectul acesta ar fi rămas uimit şi nu şi-ar fi putut explica cum, în faţa celor mai sfîşietoare dureri, pot unii oameni găsi atîta sinistră bucurie, atîta rîs nesimţitor.</said></p>
<p n="ROM010532"><said direct=False>— Ei, bată-te, Mişule, că mucalit ai mai fost...</said></p>
<p n="ROM010533"><said direct=False>Şi Aspazia-şi ştergea ochii; de mult nu mai rîsese-aşa, cu lacrimi.</said></p>
<p n="ROM010534"><said direct=False>— Ia lasă gluma, cum rămîne ?</said></p>
<p n="ROM010535"><said direct=True>— Asta-i! Ţi-am spus că fac —</said><said direct=False> fac. Ce-ţi pasă ?</said></p>
<p n="ROM010536"><said direct=False>— Vezi de-o răsuceşte bine... Ai luat zece mii ca să-mi legi capul, o să iai douăzeci... ca să mi-l dezlegi... Cine-mi mai eşti!...</said></p>
<p n="ROM010537"><said direct=False>Dar aci i s-a înfundat şi Aspaziei, cît era ea de meşteră. Zoe, în adevăr, a avut o criză de nervi îngrijitoare cînd i-a spus buna ei prietenă, Aspazia, toată infamia stricatului de Mişu, care nu mai merita un ceas — după cele ce făcuse — să mai trăiască c-o soţie atît de bună, de iubită şi de respectată de toată lumea. Da’ nici o clipă să nu mai stea la gînduri; s-o asculte pe ea, Aspaziţa, care-a iubit-o-ntotdeauna ca pe ochii din cap, să nu-i fie milă... da’ de loc, na!; ca la un cîine să-i dea cu piciorul. Slavă Domnului, de ce-avem divorţ, dacă nu pentru astfel de lucruri !</said></p>
<p n="ROM010538"><said direct=False>Auzi, Mişu !... A, dar ea, Aspazia, n-ar putea sa mai mănînce la aceeaşi masă c-o asemenea canalie pentru nimic în lume. Şi Zoe are averea ei. Se mai poate mărita. Chiar ea...</said></p>
<p n="ROM010539"><said direct=False>— A, destul, destul, te-am înţeles... Du-te, du-te-ţi zic... Ieşi, că chem feciorul să te dea afară !</said></p>
<p n="ROM010540"><said direct=False>Şi Zoe, îngrozitor de palidă, se rîdică în pat, cu părul în dezordine, cu ochii aprinşi de friguri şi de mînie : degetul ei, de schelet, întins spre uşă, nu tremura ; toată, în neclintirea ei teribilă, părea o marmură fantastică, o furie macabră.</said></p>
<p n="ROM010541"><said direct=False>Cum rămase singură, se sculă să se-mbrace; n-o mai durea capul, şi sfîrşala pe care-o simţea pîn-acum în tot trupul îi dispăruse. Ca acei paralitici cari, zguduiţi de spaimă într-o noapte de incendiu, se pomenesc alergînd, Zoe, fără să ştie cum, se simţi deodată voinică, gata de luptă. Ea, care se uita de-atîta timp ca la un dumnezeu la omul acesta care-o umilea, o strivea cu calităţile lui, cu severitatea perfecţiune! lui, ea, care se sfia şi de zgomotul paşilor lui de mult ce-l respecta, acum, cînd îl ştia păcătos şi imoral, era nerăbdătoare sa-1 vadă, să-i spuie-n faţă, cît mai cu-rînd... Ce să-i spuie-n faţă ?... Un moment i se păru că-l vede, tot aşa grav şi fioros... A, degeaba, poate să se-ncrunte cît o pofti, n-o mai intimidează de-acu. Să-i spuie curat că-i un mizerabil, că-l dispreţuieşte şi că n-are să se despartă de el. Uite-aşa.</said></p>
<p n="ROM010542"><said direct=False>Sună : Roza rămase cu gura căscată.</said></p>
<p n="ROM010543"><said direct=False>— Domnu-i în biurou ?</said></p>
<p n="ROM010544"><said direct=False>— Da, dar...</said></p>
<p n="ROM010545"><said direct=False>— Singur ?</said></p>
<p n="ROM010546"><said direct=False>— Ba-i... coconiţa care a fost la d-tră...</said></p>
<p n="ROM010547"><said direct=False>— Bine, du-te.</said></p>
<p n="ROM010548"><said direct=False>Zoe deschise, ca o furtună, uşa de la biurou. Peru-ianu şi Aspazia o priviră-nlemniţi. Apariţia unui mort nu i-ar fi zăpăcit mai tare.</said></p>
<p n="ROM010549"><said direct=False>Ea vru să zică ceva, dar, un moment, simţi că-i lipseşte glasul; se rezimă de-un scaun şi-i acoperi pe-amîndoi într-o privire de ură.</said></p>
<p n="ROM010550"><said direct=False>— Zoe, ce-nsemnează asta ?</said></p>
<p n="ROM010551"><said direct=False>Aceeaşi privire groaznică, şi nici un cuvînt; apoi un rîs hidos, oribil.</said></p>
<p n="ROM010552"><said direct=False>Aspazia, crezînd că sunt spazmurile morţii, se ridică speriată.</said></p>
<p n="ROM010553"><said direct=False>— Gîndeşte-te, draga mea, că ţi-e nepoată, să-ţi fie mila...</said></p>
<p n="ROM010554"><said direct=False>— Nu mă atinge, nu mă atinge, scorpie, strigă Zoe, ferindu-se c-o mişcare de oroare; o să vorbim noi, domnule Mişu, acum vă las să complotaţi amîndoi... Mi-e scîrbă.</said></p>
<p n="ROM010555"><said direct=False>Şi ieşi, trîntind uşa după ea.</said></p>
<p n="ROM010556"><said direct=False>Rămaşi singuri, se uitară o clipă îngrijaţi unul la altul; dar iute Aspazia îşi reluă veselia obicinuită.</said></p>
<p n="ROM010557"><said direct=False>— Las', că-i bine; ascultă ce-ţi spun eu, din asta ori moare, ori înnebuneşte... De, Mişule, rozele au spinii lor, ce vrei ?...</said></p>
<p n="ROM010558"><said direct=False>Zoe se duse la frate-său. Ea credea pe Ana părtaşă, o vedea conspirînd cu Aspazia şi cu Mişu ca să-i strice casa. Şi cînd află că biata Ana nu era decît o victimă nenorocită, îşi descărcă inima într-un hohot lung de plîns, şi parcă se mai răcori.</said></p>
<p n="ROM010559"><said direct=False>A doua zi bătrînul pleca cu fata lui la Paris, amîndoi torturaţi de ideea că nu pot lua şi duce cu ei orice urmă, orice amintire despre existenţa lor...</said></p>
<p n="ROM010560"><said direct=False>O, ce pradă voluptoasă lăsau ei gurilor rele! De mult nu mai căzuse în clevetirea saloanelor din Bucureşti un subiect aşa de frumos şi de suculent.</said></p>
<p n="ROM010561"><said direct=False>— Ai auzit, soro... de scandalul lui Mişu Peruianu ?</said></p>
<p n="ROM010562"><said direct=True>— Da, dragă, închipui-ţi c-aseară a venit Roşasca la mine —</said><said direct=False> încă era bolnavă, şi s-a sculat din pat cum a auzit — eu nu ştiam nimic, m-am crucit cînd mi-a spus ea... cică Mişu vrea să se despartă, i-adevărat ?</said></p>
<p n="ROM010563"><said direct=False>— Aş, i-a făcut Zoe un scandal, nu ştii c-a vrut s-o omoare...</said></p>
<p n="ROM010564"><said direct=False>— Ce spui ? Cum ?</said></p>
<p n="ROM010565"><said direct=False>— A bătut-o de-a lăsat-o leşinată.</said></p>
<p n="ROM010566"><said direct=False>Aici, fantazia doamnei intră în descrierea amănunţită a întîmplărei: ea ştie exact vorbele pe cari şi le-au spus, gesturile, atitudinele, expresiile figurilor, pe cari ea le reproduce inconştient, ştie cu ce era-mbrăcată Zoe, şi anume asupra cărui cuvînt s-a început bătaia...</said></p>
<p n="ROM010567"><said direct=False>— Doamne, dragă, da' eu am auzit că el trăia de mult cu nepoată-sa.</said></p>
<p n="ROM010568"><said direct=False>— De patru ani, soro, apoi să-ţi spun eu... acum doi ani, cînd se zicea că-i bolnavă de tifos, ea avortase...</said></p>
<p n="ROM010569"><said direct=False>Aici din nou lucrează fantazia.</said></p>
<p n="ROM010570"><said direct=False>— Păcat, era frumuşică, săraca !...</said></p>
<p n="ROM010571"><said direct=False>— Şi vezi cum făcea pe sfînta ! Da' el... ai fi putut să juri...</said></p>
<p n="ROM010572"><said direct=False>Fiinţi cari nu se puteau suferi, cari erau certate de mult, cu ocazia aceasta se-mpacă, ochii le sticlesc de mulţumire, luni întregi au ce bîrfi, pe urmă or să se certe iar, desigur.</said></p>
<p n="ROM010573"><said direct=False>Cele două baluri tradiţionale, cari deschideau saloanele doamnei Peruianu, de obicei pe. la sfîrşitul iernei, adunară şi de astă dată aceeaşi lume elegantă şi veselă, şi „cronica mondenă“ a ziarului Patria dedea, cu acelaşi stil de buduar, cititorilor săi interesanta ştire că „amfitrionii, amabili, voioşi şi neobosiţi ca-ntotdeauna, au făcut onorurile somptuoasei lor case, pînă cînd aurora, cu degetele ei trandafirii... etc., etc.“.</said></p>
<p n="ROM010574"><said direct=False>Invitaţiile primului bal căzuseră tocmai în timpul cînd se paria mai cu furie şi se conta mai mult pe divorţul amfitrionilor. „Quelle guigne!...“</said></p>
<p n="ROM010575"><said direct=False>Şi toate-au reintrat în matca lor obicinuită.</said></p>
<p n="ROM010576"><said direct=False>XI</said></p>
<p n="ROM010577"><said direct=False>Oare cînd o fiinţă care sufere se gîndeşte la noi, nu ne-o fi trimeţînd, cu gîndurile, şi o parte din suferinţa ei ? De cîte ori, mergînd pe stradă, sau stînd în odaia noastră, nu ne pomenim, deodată, cuprinşi de-o grijă nedesluşită, de-o melancolie vagă, care nu ştim de unde ne vine, ca un parfum de tristeţă ce trece prin aer şi s-abate asupra noastră ? Probabil că în momente de linişte, cînd propriile noastre patimi sunt potolite, şi cînd se face puţină tăcere-n noi, auzim mai mult din gălăgia vieţii care ne-ncunjoară ; conştiinţa noastră o fi tresărind, ca de nişte strigăte depărtate, de răsunetul suspinelor, de ecoul durerii celor pe cari-i iubim, şi sufăr, şi se gîndesc la noi.</said></p>
<p n="ROM010578"><said direct=False>E cu putinţă ca ceea ce numim noi simpatie, în vecinica ondulaţie a vieţii, să se întindă, mult mai larg şi mai puternic, să aibă vibraţii mult mai depărtate şi mai străbătătoare decît cum le percepem noi cu simţurile şi mintea noastră de azi. Oamenii înzestraţi cu un sistem nervos excepţional de dezvoltat, naturile aşa-numite senzitive au presimţiri şi vederi la distanţă în adevăr uimitoare: semne izolate cari ne dau o idee, de pe acum, de ce-or să fie oamenii viitorului.</said></p>
<p n="ROM010579"><said direct=False>Curios, Dan asculta pe Poteraş, şi i se părea că tot ce-aude îi deşteaptă reminiscenţi de fapte pe cari le ştia. De multe ori gîndul lui mergea înainte şi prevedea exact ce-are să-i spuie. Nu simţise el de-atîtea ori, în liniştea nopţilor lungi de iarnă, că se varsă-n sufle-tul lui valurile unei nemărginite suferinţi ? A, ştia el bine de unde-i vin acele gînduri de o sfîşietoare tris-teţă ; un glas misterios îi spunea adesea că îndărătul acelei ferestre întunecate e un suflet rănit de moarte, care tremură şi se vaită, fără nici o mîngîiere şi fără nici o speranţă.</said></p>
<p n="ROM010580"><said direct=False>Acum i se părea că văzuse de mult în ochii lui Peruianu tot planul acestei drame, ca şi cînd i l-ar fi spus; gînaurile lui asistaseră de mai înainte la urzirea şi desfăşurarea acestei nenorociri.</said></p>
<p n="ROM010581"><said direct=False>— Dar cum ai aflat tu, Dinicule, toate astea ?</said></p>
<p n="ROM010582"><said direct=False>— Apoi că taman vroiam să vă spun... (Dinicu ţinea grozav la expresiile locale; de altfel, pentru dînsul nu fusese nici o greutate să-şi asimileze imediat felul de a vorbi al romurilor de dincoace de Milcov.)</said></p>
<p n="ROM010583"><said direct=False>Când s-a dus el întîi, cu chitanţa de abonament, a dat cu ochii de Maria, şi numaidecît şi-a zis: „Diavo-liţa asta trebuie să ştie toate, să mă dau bine pe lîngă ea”. În prima zi au schimbat cîteva vorbe: din ce loc sunt... dacă le trăiesc părinţii...</said></p>
<p n="ROM010584"><said direct=False>De atunci în fiecare seară ducea el gazeta, ş-o dădea în mîna Măriei. Într-o duminică după prînz, nici el nu ştie cum, căci nu-şi dăduseră întîlnire, s-au pomenit amîndoi pe-o bancă din Grădina Icoanii. Acolo şi-au spus viaţa şi primele cuvinte de dragoste.</said></p>
<p n="ROM010585"><said direct=False>Aşa s-au întîlnit în fiecare duminică pe aceeaşi vreme. Acum, în urmă, fără s-o întrebe, ea singură a luat vorba şi i-a spus tot ce se petrece în casă. E orfană, se iubesc şi s-au hotărit să se cunune-n primăvară... El are ceva economii, vro mie de lei, ea e fată bună, şi harnică, şi pricepută la toate. Dacă „domnu Vasilică“ ar vrea să le fie naş... n-are să cheltuiască nimic... ce fericire-ar fi pe ei...</said></p>
<p n="ROM010586"><said direct=False>— Bine, Dinicule, să ştii că te cunun... Ia lasă... ce, eşti nebun ?</said></p>
<p n="ROM010587"><said direct=False>Poteraş se repezise să-i sărute mîna : a trebuit să i-o dea, ca să scape.</said></p>
<p n="ROM010588"><said direct=False>Dan rămase singur. Un ceas se primblă prin odaie; simţea că-i urla capul, şi mereu îi veneau în gînd vorbele acestea : „un amor aprins în umbra unei dureri”... „o floare pe-o ruină” ; îl enervau, şi se hotărî să le scrie; se aşeză la masă, deschise caietul în care-şi nota el unele impresii — nu cel de versuri —şi scrise cu creionul:</said></p>
<p n="ROM010589"><said direct=False>„Cum s-au cunoscut şi s-au iubit Dinu şi Măria lui“</said></p>
<p n="ROM010590"><said direct=False>, apoi, în paranteză, vorbele cari-l obsedau. Cercă să cugete la Ana, la soarta ei, dar îşi simţi gîndurile ostenite şi risipite, ca nişte ostaşi învinşi după uri măcel cumplit. Tot înţelesul şi noima vieţii i se răsturnau în minte ; şi-n lume vedea atîta nedreptate, atîta dezordine, că-i venea nebunie de disperare, scîrşnea de inutilitatea deşertei lui revolte. Un gol imens i se făcea-n viaţă, şi nu mai putea gîndi nimic. Era aproape miezul nopţii. Se culcă, şi cînd stinse luminarea, băgă de seamă că era frig în odaie. Se ghemui în plapomă, atunci îşi aduse aminte iar de suferinţile şi iluziile copilăriei lui, şi, ca să-şi împrăştie vedeniile, începu să fluiere încet o arie din Traviata; adormi cu gîndul silnic că din toată viaţa lui n-are să s-aleagă nimic. Zilele treceau, şi Dan se gîndea tot mai rar la Ana. Uneori se întreba dacă-n adevăr a existat o fiinţă care-a trecut aşa, ca o lumină, prin existenţa lui, sau e numai o amintire mai vie din ce-a citit ori a visat odinioară ; alteori i se părea c-a murit. Într-o dimineaţă, la redacţie, uitîndu-se distras peste hîrtiele răvăşite pe masa lui papa Săndulescu, dete cu ochii de slova Anei: era o cartă poştală din Paris, prin care cerea să se trimeată ziarul acolo.</said></p>
<p n="ROM010591"><said direct=False>— Îţi mai trebuie asta papa ?</said></p>
<p n="ROM010592"><said direct=False>— Nu, i-am luat adresa, rupe-o... răspunse „papa”, fără să bage de seamă că Dan e puţin schimbat la faţă.</said></p>
<p n="ROM010593"><said direct=False>Apoi, tot în ziua aceea: Priboianu face cuvenitele amputaţii în foile lui Bimbirică, pe cînd acesta suflă greu pe nas şi-şi freacă un vîrf de mustaţă în degete; el aşteaptă cu nerăbdare să i se citească ultima foaie: acolo e o ştire de senzaţie, la care ţine foarte mult, şi pe aceasta a redactat-o cu un stil... frumos de tot, e sigur c-are să-i placă şi directorului... în sfîrşit, iată c-o citeşte: „Un scandal în lumea mare: aflăm din sorginte cît se poate de autorizată că domnul avocat M.P., profitînd cu abuz de poziţiunea d-sale de unchi al domnişoarei A.R. ...”</said></p>
<p n="ROM010594"><said direct=False>Priboianu rupe foaia bucăţele, le-aruncă şi, fără să se uite la capul lui Bimbirică, îşi scoate batista şi se şterge pe degete, cu dizgust, ca de ceva murdar.</said></p>
<p n="ROM010595"><said direct=False>— Domnule director, zice Bimbirică ofensat şi cău-tînd să-şi ascundă emoţiunea, eu, zău, nu mai ştiu ce informaţii să v-aduc...</said></p>
<p n="ROM010596"><said direct=False>— Domnule Gamulea, turcul are-o vorbă... passez à la caisse!... Papa Săndulescu! cum stă, te rog, d-l Alfred Gamulea ?</said></p>
<p n="ROM010597"><said direct=False>În toată redacţia trece un fior de solemnitate, se face tăcere, nimeni nu văzuse pe Priboianu aşa de grav, nimeni nu-1 auzise zicînd „domnule“ la „băieţii lui“. De bună seamă, era supărat rău în ziua aceea.</said></p>
<p n="ROM010598"><said direct=False>— Domnul Gamulea : optzeci şi cinci lei avansaţi din chenzina viitoare.</said></p>
<p n="ROM010599"><said direct=False>Aşa vorbea pana cu d-1 director, scurt şi lămurit, în daraveri de administraţie,</said></p>
<p n="ROM010600"><said direct=False>— Domnule Gamulea, poftim încă cincisprezece franci, ca să fie suta, şi sper că m-ai înţeles.</said></p>
<p n="ROM010601"><said direct=False>Bimbirică lunecă o privire cu intenţie de despreţ peste cele trei patace aruncate pe masă, şi mai mult lor le zice „adio“, făcînd un salut stîngaci şi ieşind, cu jobenul pe ceafă; dar trist şi, probabil, intrigat de „vorba turcului“, pe care n-o înţelesese.</said></p>
<p n="ROM010602"><said direct=False>— Uf, nene, bine c-am isprăvit odată cu licheaua asta ! Şi Priboianu îşi desface braţele şi respiră mulţumit. Îmi sta pe suflet... Ce speţă de pungaş detestabil !</said></p>
<p n="ROM010603"><said direct=False>Din ziua aceea Dan începe iar să se gîndească la Ana. Cînd îşi scrie foiletonul, parcă l-ar scri numai pentru ea, îşi citeşte fiecare rînd prin ochii şi mintea ei; parcă ceva din iubirea lui bolnavă, din dorul lui adînc şi trist se strecoară în fiecare frază ; ca un om care, vorbind, se ascultă în altul, aşa se observă el în cugetul ei, îşi urmăreşte cu luare-aminte toate gîn-durile cum străbat, cum vibrează şi răsună în ondu-laţiile sufletului ei.</said></p>
<p n="ROM010604"><said direct=False>Într-o dare de seamă despre noul volum al lui Graur, Schiţe din trecut, găseşte prilej să scrie:</said></p>
<p n="ROM010605"><said direct=False>„Aşa e. Cele mai sfinte visuri ale noastre se sfarmă uneori de suflarea unei clipe. De la un cuvînt pe care nu l-am spus la vreme, de la un pas întîrziat, de la un moment de nehotărîre atîrnă adesea fericirea noastră, direcţia si planul întregei noastre vieţi...”</said></p>
<p n="ROM010606"><said direct=False>Altă dată, într-o poezie, Dor de ducă, îşi aşterne pe cele cinci coloane de foileton tot focul, toată neliniştea visurilor lui de o tristă, sfîşietoare nebunie: sunt strofe ce dau impresia unei căderi de braţe ostenite, a unei fatale renunţări la orice aşteptare, la orice licărire de speranţă :</said></p>
<p n="ROM010608"><said direct=False>A venit primăvara. Acum stau la un loc Stelian, Graur, Petroni şi Dan, în casa lui Priboianu, din strada Fîntînii.</said></p>
<p n="ROM010609"><said direct=False>Petroni a avut o tipografie pe care-a vîndut-o şi-a rămas dator vro două mii de lei; acum e în căutarea unui mic capital pentru a întreprinde un nou negoţ — de astă dată e sigur că s-ar îmbogăţi, acum s-a învăţat minte ; o lăptărie la Şosea ar fi o afacere minunată, şi, pe cînd ceilalţi îşi dau cu piciorul pe sub masă, el face socoteli şi dovedeşte, negru pe alb, că un capital de zece mii de franci ar aduce un venit anual net de cincisprezece mii de franci. Pînă una-alta, a primit un post de secretar la Teatru Naţional— două sute cincizeci de lei pe lună — din care s-a hotărît să puie deoparte o sută pe fiecare lună, o să dea banii lui Priboianu sa-i capitalizeze; face jură-mînt să nu ia o para din ei pînă cînd nu şi-o realiza suma cu care să-şi poată începe afacerea. Dar aceasta, bineînţeles, rămîne pe „luna viitoare“.</said></p>
<p n="ROM010610"><said direct=False>Ei mănîncă-n casă; le găteşte Maria lui Poteraş. La zece mai, eveniment mare: nunta lui Poteraş; toţi sunt solemni, în fracuri de-mprumut; cunună Dan, c-o mătuşă a lui Graur; cîţiva profesori şi jurnalişti sunt invitaţi; de la biserică vin acasă, unde-i aşteaptă un taraf de lăutari ș-o masă întinsă, cu mîn-cări reci şi băuturi şi mai reci; mirele şi mireasa, foarte jenaţi, stau în capul mesei, lîngă ei nunii, apoi ceilalţi invitaţi: Stelian schimbă tacîmurile, Graur toarnă prin pahaie ; Petroni a pregătit un mic discurs; şi cînd, cu un gest tragic, arată spre miri şi zice cu glasul emoţionat: „Aceşti doi orfani, cari s-au întîlnit in drumul vieţii şi şi-au întins mîna cu iubire...“, Maria izbucneşte într-un plîns cu hohot, Poteraş începe şi el să plîngă, şi oratorul, îngrijat de efectele jalnice ale discursului său, îşi lasă fraza neisprăvită şi strigă ridicînd paharul: „Hai noroc, noroc să vă dea Dumnezeu, că de alelalte...“ şi glasul lui se pierde într-un „ura ! ura !“ cu acompaniament de cobză şi de vioare. Un lăutar începe să cînte:</said></p>
<p n="ROM010611"><said direct=False>Dar Priboianu-1 întrerupe: „Altu mai vesel!“ Şi imediat o dă pe:</said></p>
<p n="ROM010612"><said direct=True>„Leleo cu scurteica verde”</said><said direct=False>...</said></p>
<p n="ROM010613"><said direct=False>După masă se-ncinge-o horă strămoşească, singurul joc la care se-nfig şi cei care nu ştiu juca.</said></p>
<p n="ROM010614"><said direct=False>Priboianu e mosafir în gospodăria acestor patru prietini. El şi-a oprit pe seama lui două odăi, cu intrare separată : toată ziua e ocupat la tribunal, la redacţie, şi noaptea vine tîrziu acasă ; numai duminica mănîncă cu ei, ş-atunci de regulă le face morală şi le dă poveţe să fie mai prevăzători, să facă economie, ei rîd şi se pîrăsc unul pe altul, unde-i chip ? toţi au gusturi şi slăbiciuni costisitoare : Stelian — şampanie, Graur — birjile, Dan — icrele negre, numai dom' Petroni capitalizează... în bilete de loterie; de neexplicat boala acestuia de a cheltui şi de a-şi face încurcături, din cari nu mai ştia cum să iasă ; şi vecinic afif, şi vecinie furios pe ţară, pe timp şi pe multe alte lucruri concrete şi abstracte. Banul unuia e al tuturora; dar s-a nimerit ca toţi să fie mînă spartă, şi de multe ori sunt zile cînd n-au ce da în piaţă ; noroc de Poteraş — domnu Itidant — care-ntotdeauna-i gata şi foarte fericit să-şi deschidă lădiţa cînd e vorba de „împrumuturi naţionale“.</said></p>
<p n="ROM010615"><said direct=False>Adesea, seara, după o zi de belşug şi de risipă, încep să facă planuri, Petroni adună toate cîştigurile cele mari de la loterie. E o sumă fabuloasă. Şi, fumînd ultimele ţigări, stau pînă-n ziuă şi schimbă faţa lumii.</said></p>
<p n="ROM010616"><said direct=False>Cel mai vesel între ei e Graur, adevărat e că el şi munceşte mai mult. La cancelarie, şeful lui e foarte mulţumit, doar în privinţa stilului e cam dificil: găseşte că Graur prea face conceptele scurte şi nu respectă cu stricteţă formulele consacrate; fără acest cusur, ar fi un şef de biurou model ; la minister e îmbrăcat în hainele cele mai răblărite, şi are un aer. de prostănac ; cum vine acasă-şi schimbă şi hainele, şi figura, e altul ; el e ceva mai glumeţ : se duce-n cîteva familii, unde din cînd în cînd e poftit la masă şi unde e foarte apreţiat ca băiat de talent şi ca bun cititor. Ceilalţi, neciopliţi şi sălbateci, găsesc în această notă de sociabilitate a lui Graur un nesleit izvor de glume şi de ris. E destul ca unul să-nceapă: „Degeaba, puteţi voi să ziceţi orice, copistul e băiat de salon“, şi şedinţa e deschisă.</said></p>
<p n="ROM010617"><said direct=False>— Vezi, mă, el introduce literatura noastră în înalta societate...</said></p>
<p n="ROM010618"><said direct=False>— Trebuie să băgăm de seamă la ce scrim de-acum, că ne citesc boierii; glumă e ?...</said></p>
<p n="ROM010619"><said direct=False>Puţină glorie începe să se strecoare în viaţa lor plină de nemulţumiri şi de revolte : ei văd că sunt nedreptăţiţi, excluşi de la o soartă mai bună, pe care ar fi meritat-o; în jurul lor mediocritatea, neruşinarea, viclenia triumfă cu o statornicie exasperantă; alta era lumea pe care-o visaseră ei în şcoală ; abătuţi moralmente şi enervaţi continuu de ceea ce văd, au ajuns să se creadă dezarmaţi în lupta pentru existenţă; tot ce-i mai împacă şi le mai dă putere să lucreze e gîndul că ei pregătesc, cu munca lor cinstită şi demnă, o vreme mai bună pentru tinerii cari vor veni după ei. Fiecare e în ajunul de a seri ceva „cum n-a mai scris el“... eternul vis al operei definitive, care mereu s-anunţă, şi nu mai vine. Fac proiecte să-nceapă la toamnă o revistă literară, şi-şi iau ferma hotărîre ca, pînă atunci, să scrie cel puţin pentru trei numere de revistă. Dar zilele trec, şi ei îşi pierd adesea, fără să bage de seamă, cel mai preţios timp în planuri şi discuţii interminabile.</said></p>
<p n="ROM010620"><said direct=False>A venit vara; Petroni pleacă să-şi vadă părinţii, ţărani în judeţul Buzăului, Graur se duce la Piteşti, la un unchi sărac, „pe care are să-l moştenească“, Stelian la Mînăstirea Neamţului, unde-are să joace toată vara tabinet cu stariţul Gherassi. Dan iar rămîne singur, şi iar îl apucă gînduri urîte. Tot el mai nenorocit! Îi petrecuse pe cîte unul la gară, ş-acum i se părea c-a murit, că n-are să-i mai vadă. Casa, uliţile, sufletul lui, toate erau pustii. Priboianu îl întreba mereu ce are ; într-o zi îi zise cam în glumă.</said></p>
<p n="ROM010621"><said direct=False>— Mă, tu trebuie să fii amorezat!</said></p>
<p n="ROM010622"><said direct=False>Dan se roşi, pentru prima oară i se păru indiscret şi brutal „domnu director“. Dac-ar fi atins mai delicat această rană ascunsă a sufletului lui, i-ar fi spus imediat, şi-ar fi deschis inima, pentru că de cîtva timp simţea în adevăr nevoia de a se destăinui unui prietin şi a-i cere sfaturi. Priboianu înţelese şi schimbă vorba, hotărît să revie, şi să-l descoase, cu toată dragostea şi pregătirea de suflet necesară unui confesor.</said></p>
<p n="ROM010623"><said direct=False>De cînd Dan aflase că Ana e săracă, simţea c-o iubeşte în adevăr cu tot focul, cu toată setea de fericire, cu toată puterea de a spera a tinereţii lui.</said></p>
<p n="ROM010624"><said direct=False>Visurile tremurătoare şi nehotărîte de odinioară încep să se desfacă din neguri şi să se lumineze, ca un peisaj frumos într-un răvărsat de ziuă ; atîtea do-rinţi vagi şi sfiicioase, ce de-abia-i licăreau mai înainte, acum îi revin în conştiinţă cu tăria posibilităţii, cu obsesiunea poruncitoare a voinţii.</said></p>
<p n="ROM010625"><said direct=False>Seara, ceasuri întregi se primbla prin odaie şi cugeta la Ana, şi plănuieşte ; cîteodată s-aşază la masă, îşi razimă capul pe mînă, dar observă că, stînd jos, nu mai poate gîndi aşa de liber şi de clar, pare că o parte din energia covîrşitoare a gîndurilor lui tinde să se reverse, să se transforme imediat în mişcare fizică ; şi ca un călător care are-un drum lung de făcut, se scoală grăbit şi deapănă kilometri între uşă şi fereastră... din cînd în cînd scoate din buzunar carta poştală de la Ana, îi vede mîna în forma literilor, citeşte-n gînd fiecare vorbă şi i se pare c-o aude pe ea spuindu-le, îi urmăreşte mişcările gurei pe fiecare silabă... Paris, Place de la République 15 ... între cu-vîntul Paris şi Place, el descoperise urmele unui gînd al Anei : P mare de la cuvîntul Place era făcut ca de tipar, întocmai cum îl face el ; şi-l observa cu un surîs de mîngîiere... desigur că s-a gîndit la dînsul cînd l-a făcut. Apoi o vedea, palidă şi ostenită, ia braţul lui tată-său, cutrierînd străzile Parisului — două suflete nenorocite, neştiute de nimeni în haosul acelui oraş mare ; închipuirea lui i-o arăta desluşit : el o fixa cu privirea, îi cunoştea şi-i alegea mişcările, paşii, ca şi cum ar fi mers încet pe urma ei, o vedea oprindu-se pe la vitrine, întorcîndu-şi capul după un echipaj... O, cît trebuie să sufere ea acolo, în acel exil de ruşine şi de durere !... Ce-o să facă ea acum ?... Cum s-ar duce s-o vadă, să-i cadă-n genunchi şi să-i spună c-o adoră şi se închină la ea ca la o sfîntă, că niciodată n-a iubit-o cum o iubeşte-acum, să-i aştearnă la picioare viaţa, toate visurile lui...</said></p>
<p n="ROM010626"><said direct=False>— Ce, nu te-ai culcat încă ?</said></p>
<p n="ROM010627"><said direct=False>— M-ai speriat... E tîrziu ?</said></p>
<p n="ROM010628"><said direct=False>— Aproape două. Ascultă, Dane, vreau să-ţi vorbesc ; şezi colea puţin, că văd că nu ţi-i somn...</said></p>
<p n="ROM010629"><said direct=False>Şi Priboianu îl aşeză pe scaun ; părea un dantist ce se prepară să-i scoată o măsea ; cu mînile în buzunar, făcu cîţiva paşi prin odaie, apoi se opri în faţa lui Dan, îl privi c-o nespusă dragoste şi ii zise :</said></p>
<p n="ROM010630"><said direct=True>— Frate Dane, eu n-am avut vreme să iubesc.., dar să nu-ţi închipui că viaţa asta de berărie şi de cafenea n-a mai lăsat nimic sfînt şi delicat în mine... dăunăzi ţi-am spus aşa o vorbă... în glumă, şi n-ai idee dtt mi-a părut de rău cînd am văzut că nu era pentru tine un subiect de glumă... eu —</said><said direct=False> de felul meu — nu sunt curios; dacă nu mi-ai fi drag, dacă n-aş crede că ţi-aş putea fi de vrun ajutor în nevoile şi supărările cari te mistuie, nici prin gînd nu mi-ar trece să te-n-treb: ce ai ? ce te doare ? Dar îmi eşti drag, şi de aceea te rog să-mi spui... cum ai spune mamii tale. Iubeşti ?</said></p>
<p n="ROM010631"><said direct=False>— Da.</said></p>
<p n="ROM010632"><said direct=False>— Pe cine ?</said></p>
<p n="ROM010633"><said direct=False>— Pe... Ana Racliş.</said></p>
<p n="ROM010634"><said direct=False>— Domnişoara care...</said></p>
<p n="ROM010635"><said direct=False>Dan se roşi pînă-n albul ochilor şi, văzînd uimirea, mila şi jena cu care-l priveşte Priboianu, făcu un efort, ca şi cum şi-ar fi smuls din came vorbele pe cari avea să le spuie :</said></p>
<p n="ROM010636"><said direct=False>— Ştiu, dar ce-i ea de vină ? Dac-a avut un unchi mizerabil... e o nenorocire... dar ce vrei ? să judec cum judecă toată lumea, rea şi idioată, să arunc asupra ei ruşinea unei fapte murdare, de care nu-i întru nimic vinovată ? Poţi s-o plîngi, dar s-o faci răspunzătoare de... violenţa unei bestii ?...</said></p>
<p n="ROM010637"><said direct=True>— Bine, Dane, eu n-o acuz pe ea, să ne înţelegem ; a fost victima unui om mizerabil, brutal... tot ce vrei, nu zic ba; dar dacă —</said><said direct=False> cum spune lumea — ea are să aibă un copil... te-ai gîndit la asta ?</said></p>
<p n="ROM010638"><said direct=False>— M-am gîndit, m-am gîndit la tot.</said></p>
<p n="ROM010639"><said direct=False>Şi fruntea lui Dan se broboni de sudoare.</said></p>
<p n="ROM010640"><said direct=False>— Vezi, trebuie să... mă rog, tu de cînd o iubeşti? Cum aţi ajuns... ţi-e somn ?</said></p>
<p n="ROM010641"><said direct=False>— Nu, de loc.</said></p>
<p n="ROM010642"><said direct=False>— Atunci, spune-mi tot de la început.</said></p>
<p n="ROM010643"><said direct=False>Şi Dan spuse toată istoria acestui adînc şi dureros amor, care-i umplea viaţa : i se părea că se născuse cu el.</said></p>
<p n="ROM010644"><said direct=False>Privirile Anei erau atîtea mdmente de fericire şi de lumină, el îşi aducea aminte şi vorbea de ele ca de nişte întîmplări însemnate, ca de singurile locuri de repaos în lunga, pasionata goană a dorului ş-a iluziilor lui. Nu-şi vorbiseră... dar cîte nu-şi spuneau ei cînd se uitau aşa pierduţi unul la altul, înfioraţi de misterioasa atingere a sufletelor lor, simţind amîndoi din lumina ce răsărea deodată pe faţa lor, din focul şi duioşia cu care se priveau că în momentele acelea se înţeleg, vieţile lor se sorb şi se topesc într-un singur gînd, şi ei îşi dau bine seama că dacă stau aşa neclintiţi şi pătrunşi ca de-o evlavie sfîntă, e că-n existenţa lor se oficiază un act solemn, o taină mare, ceva care dă fiorul eternităţii !</said></p>
<p n="ROM010645"><said direct=False>Dan se încălzeşte, îl îmbată farmecul expansiunei, tăria gîndurilor atîta timp închise; el îşi spune nopţile de visuri şi de nelinişte, credinţa lui că Ana e singurul suflet care l-ar înţelege, şi i-ar da putere şi entuziasm; o adoră, viaţa lui nu mai respiră decît prin ea, o simte în cele mai secrete gînduri, şi temeri, şi speranţe ale sufletului lui: de cînd o ştie nenorocită, de cînd a aflat cum se-nchidea în odaia ei şi nu vroia să vadă pe nimeni, şi cum a plecat cu bietu tată-său ca să-şi ascundă durerea de ochii răi şi veninoşi ai lumei, de atunci parcă o iubeşte şi mai mult, gîndurile lui o caută, o urmăresc din ce în ce mai însetate şi mai bolnave de dorul ei. Acum parc-o vede mai bună, mai cuminte, mai mare în tristeţa ei... poate că e o nebunie, dar simte că viaţa lui ar fi deşartă şi n-ar mai însemna nimic fără neliniştea şi aşteptarea asta tristă, dureroasă, şi totuşi nespus de dulce ; cînd se gîndeşte la ea, la viaţa pe care-ar duce-o ei împreună, o dată i se înseninează toate, parc-o altă lume i se deschide, aude glasul ei chemîndu-l la fapte mari, şi, în farmecul iubirei ei, i se pare c-ar deveni atotputernic...</said></p>
<p n="ROM010646"><said direct=False>Lumînarea se trecuse toată, mucul sfîrîi în sfeşnic şi se stinse : afară era ziuă.</said></p>
<p n="ROM010647"><said direct=False>Priboianu avea ochii umezi, îşi întoarse faţa spre fereastră, geamurile erau asudate, parc-ar fi căzut brumă.</said></p>
<p n="ROM010648"><said direct=False>— În cîte-avem azi?</said></p>
<p n="ROM010649"><said direct=False>— Azi... e miercuri... douăzeci...</said></p>
<p n="ROM010650"><said direct=False>— Mai sunt unsprezece zile pîn' la-ntîi septembre... Cînd se-ncep lecţiile regulat ?</said></p>
<p n="ROM010651"><said direct=False>— De ce mă-ntrebi ?</said></p>
<p n="ROM010652"><said direct=False>— Trebui să pleci la Paris...</said></p>
<p n="ROM010653"><said direct=False>Dan simţi că se-nvîrteşte casa cu el; în momentul acela văzu pe figura lui Priboianu o lumină extraordinară.</said></p>
<p n="ROM010654"><said direct=False>— Tu culcă-te să te odihneşti, eu azi îţi pregătesc tot, ca să poţi pleca diseară... Să n-ai grijă de nimic... Dormi liniştit...</said></p>
<p n="ROM010655"><said direct=False>Şi Priboianu ieşi : în urma lui parcă scăzu deodată lumina-n odaie.</said></p>
<p n="ROM010656"><said direct=False>Greu de hotărît care din doi era mai fericit.</said></p>
<p n="ROM010657"><said direct=True>„Ce om bun”</said><said direct=False>, gîndi Dan ; şi tot sensul vieţii parcă i se lămuri în acest gînd...</said></p>
<p n="ROM010658"><said direct=False>Dan era de două săptămîni în Paris. Ce s-a ales din toate planurile pe cari şi le făcuse-n tren ? Bucuria cu care plecase, încrederea copilărească în iluziile lui, curajul cu care se vedea intrînd la Ana, vorbele ce gîndea să i le spuie unde erau ? Tot planul lui, atît de sigur şi de clar, rămăsese-n vagon.</said></p>
<p n="ROM010659"><said direct=False>A cincisprezecea zi de cînd bate acelaşi trotuar în Place de la République. L-or fi luat oamenii la ochi; i se pare că unii trecători întorc capul după el şi-l privesc bănuitor.</said></p>
<p n="ROM010660"><said direct=False>Din cînd în cînd îşi iuţeşte pasul şi trece cu aerul unui om zorit de afaceri, şi peste zece minute se întoarce, ca şi cînd ar fi uitat ceva. înălţimea edificiilor, mulţimea ferestrelor, bogăţiile vitrinilor îi ostenesc ochii, îi sperie gîndurile ; şi mereu se uită, fără să vrea, la colosala statuă din mijlocul pieţii. Îl obsedează atitudinea neclintită, calmul figurii şi braţul ridicat al femeii-uriaş, cu sfînta creangă de măslin, pe care i-o întinde c-un gest solemn, de o eternă, exasperantă pa-cienţă. Sufletul lui agitat se simte contrariat de imobilitatea lucrurilor dinafară. I se pare că statua Re-publicei înadins sta acolo, ca să-l observe cu privirea ei fixă cum se poartă de colo-colo, fără astîmpăr ; se sfieşte de ea ca de-o fiinţă vie, indiscretă, care-l spionează şi-i ia sama la toate mişcările lui. De cîte ori se apropie de casa în care stă Ana, simte că o durere surdă îi strînge inima şi-i taie respirarea, parcă-l arde ceva pe piept, picioarele i se moaie şi-l umple o frică neînţeleasă, un sentiment penibil de laşitate, care-i dis-cordează toţi nervii şi-l prosteşte. A încercat adesea să-şi ia inima-n dinţi şi să intre, dar gîndul că ar face o impresie rea vizita lui neaşteptată şi că ar fi o lipsă de respect pentru durerea acelor două suflete zdrobite să le turbure din liniştea şi izolarea în care s-au refugiat, gîndul acesta îi răsărea în minte şi-l oprea brusc, ca şi cum i-ar fi intrat un glonţ în cap. Zadarnic, în toate serile pînă tîrziu îşi trudeşte ochii căutînd să-i vadă umbra la vreuna din sutele de ferestre ale casei: inima lui bolnavă şi neliniştită tresare cu fiecare lumină ce se aprinde, năluciri şi iluzii se desprind din fiecare tremurare de perdea, dar nimic din ce caută el cu atîta neastîmpăr nu i se arată. Într-o zi, pe la toacă, a văzut pe Racliş ieşind de-acasă, l-a urmărit, de departe, şi inima-i bătea de-i îneca răsuflarea, i se părea că face o crimă : ochii, figura lui speriată avea ceva din expresia feroce a unui ucigaş care se duce să dea lovitura. Bătrînul mergea încet, zgrebulit ca de frig, cu capul plecat înainte, cu mînile-n buzunările pardesiului, ca pe nişte beţe îi jucau pantalonii largi pe picioarele lui slăbănoage, subţiri, apucă pe-o stradă la stînga şi intră într-o cafenea ; atunci Dan iuţi pasul şi, cînd ajunse în dreptul ferestrei, aruncă o privire piezişă, fricoasă şi trecu înainte, i s-a părut că l-a zărit în profil, stînd singur la o masă ; la întoarcere, s-a uitat şi l-a văzut bine: sorbea dintr-o ceaşcă, pe care o ţinea cu amîrîdouă mînile; pe la celelalte mese erau tot capete albe ; probabil, o cafenea în care veneau mai mult bătrînii din cartier... în colţul străzii s-a oprit, hotărît să-l aştepte pîn-o ieşi, ş-atunci... să fac-aşa ca şi cum l-ar întîlni din întîmplare, să s-arate surprins : „A bonjour, domnule Racliş, ce mai faceţi ?” şi pe cînd urmărea în gînd o conversaţie închipuită, îl văzu viind ; curaj !... merse înaintea lui, simţea că-l zugrumă o emoţiune stupidă, revoltătoare, îi părea rău şi-i venea să se-ntoarcă şi s-o ia la fugă, dar nu se mai putea, acum erau aproape — încă doi paşi, timid, zăpăcit, îşi duse mîna la pălărie... bătrînul, cu acea privire fixă, de somnambul, a imului aiurit de durere, trecu pe lîngă Dan fără să-l vadă. Acesta, zăpăcit, înfiorat, ca şi cînd o fantomă ar fi lunecat pe dinaintea lui, rămase un moment ţintuit pe loc ; capul îi era deşert, un sentiment penibil de des-perare şi de dureroasă osteneală îi îngreuia trupul şi mintea, i se părea că moare. Îşi duse mîna la frunte, ca un om căruia îi vine rău, clipi tare din ochi şi, în-tr-un efort suprem de gîndire, cercă să-şi dea seamă de locul şi starea sufletească în care se află, o putere hipnotică îl duse-n neştire pe urmele nefericitului bă-trîn, din hainele căruia părea că se împrăştie un parfum de tristeţă şi de mister şi-i înconjoară fiinţa într-o atmosferă nestrăbătută. Racliş intră. Dan îl urmări cu gîndul, i se părea că-i aude paşii, respirarea, îl vedea cu mîna pe rampă, încovoiat, suind încet treptele unei scări obositoare; sus, la al treilea, la al patrulea rînd, într-o sală lungă, cu puţină lumină, închipuirea lui, o dată cu bătrînul, deschidea o uşă ; atunci icoana Anei se lămurea deplin şi-i rămînea în minte, nemişcată ca într-o ramă : o figură de sfîntă, palidă, frumoasă, o privire de o divină resemnare şi bunătate în ochii ei adînci, mari, albaştri, şi-n zîmbetul ei o blîndeţă, o melancolie duioasă, străbătătoare, pe care o simţea parcă cum vine de acolo şi se scoboară, cu o lunecare de lăcrămi, în inima lui torturată, în viaţa lui pierdută şi zbuciumată ca un vas naufragiat... „La ce-am venit aici ? Cît am să mai rătăcesc aşa, ca un nebun ?” Şi zilele treceau de o monotonie şi de o sterilitate exasperantă. Aceleaşi hotărîri în fiecare dimineaţă ş-aceleaşi mustrări amarnice în fiecare seară, cînd se ducea să se culce, tîrziu, rupt de osteneală, demoralizat, enervat de laşitatea lui, de apăsătoarea conştiinţă a timpului pierdut.</said></p>
</sample>
<sample><p n="ROM010337"><said direct=False>— Caută...</said></p>
<p n="ROM010338"><said direct=False>Şi Drăghici crezu c-a înţeles. Din ziua aceea Ana deveni punctul de asediu ai viitorului căpitan. Ea nu pricepea. Dimineaţa, cum se da jos în grădină, n-apuca să facă zece paşi, şi tunica roşie îi apărea ca din pă-mînt. Era o adevărată obsesiune, de care fetele — orieît s-ar plînge ele — sunt totdeauna bucuroase. (Mi-a spus o fată lucrul acesta, şi eu am crezut-o.)</said></p>
<p n="ROM010339"><said direct=False>In ultima excursiune, de la care au dezertat Dan şi Albert, Drăghici băgă de seamă că de multe ori doamna Lambrino îşi găsea de vorbă cu soţul ei şi cu Peruianu, şi el rămînea ceva mai în urmă cu Ana. „Se vede cît de colo că e înadins, gîndi el, ca să ne vorbim în răgaz. Trebuie să încetez cu glumele şi să-mi iau un aer mai serios”...</said></p>
<p n="ROM010340"><said direct=False>E curios cum găsesc oamenii ruşine pentr-o mulţime de lucruri absolut inocente, şi-n schimb spun atîtea ne-cuviinţi cu cea mai perfectă linişte şi fără să se poată zice că nu sunt binecrescuţi, în înţelesul de salon al cu-vîntului. E o politeţă, întotdeauna bine primită, să spui unei femei cinstite că are piciorul excepţional de mic, că-i şade foarte bine decoltată, ca te miri cum soţul ei se-ndură să plece pentr-o săptămînă de lîngă ea, ş-o lasă să vie singură la bal... La teatru eşti în cel mai riguros bonton să te uiţi cu binoclu la braţele goale şi pieptul desfăcut al doamnelor, cari găsesc că tot pielea pudrată e cel mai elegant corsaj. Şi la băi de mare eşti un ursuz ş-un răucrescut dacă nu vii să priveşti în fiecare zi unde se scaldă „naiadele”. Vorbeşti c-o domnişoară de-abia scăpată din pension ; şi cu chip că eşti hazliu, îi spui o mulţime de... grosolănii fine, ea rîde şi te găseşte nostim. Ia încearcă, presupuind că-ţi e dragă şi c-ai vedea posibilitatea să-i placi şi tu ei, încearcă să-i faci această întrebare francă şi absolut inocentă : „Domnişoară, pot să spun părinţilor d-voastră că vă iubesc ?...”</said></p>
<p n="ROM010341"><said direct=False>Ce neruşinare ! Copila se va rumeni toată. Vei fi tratat ca un nebun. Minune, dacă ea nu va spune părinţilor să te dea afară. E, pe cît se vede, ceva mai adîncă decît o simplă glumă anecdota pudicului june care, surprins în cămaşă de noapte, se descopere tot, ca să-şi ascundă gîtul, cerîndu-şi scuze, dezolat că-l găseşti fără cravată.</said></p>
<p n="ROM010342"><said direct=False>Gînduri de acestea îi treceau vag şi lui Drăghici prin minte ; dar nu se oprea mai cu dinadinsul asupra lor şi nu se hotăra la o întrebare desluşită şi francă din două puncte de vedere : întîi, ca toţi tinerii cari se cred irezistibili, era sigur că Ana îl iubeşte, şi n-avea nici un zor să-i ceară un răspuns pe care îl ştia mai dinainte ; ş-al doilea... al doilea, ţinea, şi el, mai mult la cravată.</said></p>
<p n="ROM010343"><said direct=False>Tăcu un moment şi încercă să-şi ia un aer melancolic ; dar lucrul era aşa de nepotrivit cu firea lui veselă, că renunţă numaidecît. Şi-ncepu a rîde mai dinainte de comica istorie pe care avea s-o spuie :</said></p>
<p n="ROM010344"><said direct=False>— Cunoaşteţi pe doamna Guran, a colonelului ?... Soldatul meu a fost ordonanţă la d-nul colonel. Cică i-o comedie cînd pleacă la un bal: aţi văzut ce groasă e, că nu-ncape pe uşă ; în ziua aceea nu mănîncă nimic, şi cînd se-mbracă, pune doi soldaţi să-i strîngă corsetul, cică-ntind de şnururi, bieţii soldaţi, de le iese sufletul, şi ea-i ocărăşte şi-i bate de necaz ; şi-ntr-o seară, tocmai cînd era mai furioasă că nu-şi putea realiza talia „de silfidă”, iaca vine şi colonelul, în ţinută de bal, cu decoraţiile pe piept, să vadă ce s-a întîmplat de zăboveşte atîta, şi cum îi el tacticos şi moale : „Cică, lasă-te mai slobod, soro, că iar o să-ţi vie stenahorie, ca la palat...” Dar ea o dată s-a repezit ca o leoaică şi, nici una, nici două, jap o palmă preaiubitului soţior... şi unde se-ncinge o bătaie, cică ţipa doamna şi striga ca din gură de şarpe : „Săriţi că mă omoară, Ioane, Achime, puneţi mina, mizerabililor ; da’ soldaţii: „Nu putem, coconiţă, că ne trimete la ocnă pe viaţă ! Cum să ne atingem noi de d-nu colonel !...”</said></p>
<p n="ROM010345"><said direct=False>Şi Drăghici îşi ilustra naraţiunea cu gesturi, strîm-bături şi schimbări de glas caraghioase.</said></p>
<p n="ROM010346"><said direct=False>Ana rîdea mai mult de schimele lui decît de ce spunea. Şi apoi, la vîrsta ei e aşa de ieftin rîsul!... Dar, încurajat de succes, locotenentul începea să aibă haz în adevăr. Ştia atîtea istorii, şi le spunea cu dichisul lor şi cu oarecari aptitudini de ventriloc. De la veselia asta trebuie să recunoaştem că e cam greu să treci la o declaraţie de amor. Dar e şi acesta un mijloc de a seduce : rîsul e o creştere de energie, şi ori de unde ne-ar veni, îl plătim cu un echivalent din simpatia noastră. Toţi comicii sunt iubiţi.</said></p>
<p n="ROM010347"><said direct=False>La întoarcere, şcoborau pe jos ; pe la cîte un lunecuş mai repede, el vroia s-o ajute, îi oferea braţul; ea refuza, c-un zîmbet de voinicie care sfidează. Acum erau înaintea celorlalţi; soarele în urmă se lăsa încet, copacii parcă se lungeau, se întindeau în sus ca nişte braţe nerăbdătoare să-l apuce; pădurile, munţii respirau o dulce linişte de seară. Ana se gîndea vag la privelişti de mare, la asfinţituri de soare citite prin cărţi, la melodii blînde, somnoroase, la depărtări nelămurite, la nimic... Ceva din umbra şi lenea apusului părea că-i şterge, îi topeşte conturul lucrurilor închipuite, şi gîndurile-ncep sa doarmă.</said></p>
<p n="ROM010348"><said direct=False>Locotenentul povestea mereu ; rîdea — să leşine — de pretenţiile la frumuseţă şi de aerele şi gătelile doamnei Velisar. La un bal, astă-iarnă, îi cade o jaretieră, şi în focul valsului nu bagă de seamă ; un tînăr o ia ş-o strînge frumuşel în buzunar; după ce se isprăveşte valsul, o vede un moment singţiră deoparte şi se apropie de ea, cam jenat; da' ea, tare :</said></p>
<p n="ROM010349"><said direct=False>— Ştiu ce vrei să-mi spui, mă adori...</said></p>
<p n="ROM010350"><said direct=False>— Nu, doamnă, v-aţi pierdut asta, zice tînărul naiv, dîndu-i jaretiera.</said></p>
<p n="ROM010351"><said direct=False>Şi Drăghici rîdea, rîdea de se prăpădea.</said></p>
<p n="ROM010352"><said direct=False>— Eşti un răutăcios, zise Ana distrasă, fără să ştie bine ce-i spusese acum în urmă şi rezumîndu-şi în aceste cuvinte mai mult impresia ei generală asupra atîtor palavre, cari-ncepeau s-o ostenească.</said></p>
<p n="ROM010353"><said direct=False>Locotenentul crezu că e cea mai bună ocazie să vorbească de el, de copilăria, de viaţa, de cum e firea lui. El, răutăcios ? şi-i părea aşa de bine de epitetul acesta spus de Ana, că-l repeta mereu, prefăcîndu-se că protestează — el, răutăcios ? dar tocmai c-avea inima prea bună.. şi-şi aducea aminte de o mulţime de neajunsuri şi supărări provenite numai din această prea mare, nefericită bunătate a inimii lui; şi trăncănea-nainte, cu acea exasperantă vervă şi uitare de sine a oamenilor bolnavi de limbuţie cari se îmbată vorbind, şi nici nu vor să mai ştie dacă-i asculţi sau nu.</said></p>
<p n="ROM010354"><said direct=False>A treia zi pleca la Bucureşti. Ş-atunci, în tren, îi spuse lui Albert, care nu era să se mai întoarcă la Sinaia, că e pe cale de a se rudi cu el, că domnişoara Racliş era de mult visul lui, că, în sfîrşit, s-au înţeles, şi numai doamnei Lambrino datoreşte această fericire ; merge la Bucureşti să vadă pe d-nu Racliş şi să hotărască nunta, cît de curînd. Pentru Albert era neaşteptat, aproape de necrezut lucrul acesta. Şi nu-şi da seamă nici el pentru ce, ascultîndu-1, i se părea falsă toată bucuria şi expansiunea omului acestuia. Dar — fie sila de a-şi opri gîndurile la ceva cu totul displăcut, fie lipsa de o mai adîncă înţelegere a lucrurilor ş-a oamenilor — Albert sfîrşi prin a crede. După ce i-a spus lui Dan, i-a părut rău imediat, ar fi vrut să mai aducă vorba despre asta, şi tot timpul cît a mai stat cu el la birt, la gară, a fost mereu sub apăsarea acestui gînd.</said></p>
<p n="ROM010355"><said direct=False>Întîmplarea făcu ca tînărul Drăghici, înainte de a da ochi cu Racliş, să se-ntîlnească cu doamna Aspazia de Mavrichi, amica şi consiliera intimă a tuturor candidaţilor de-nsurătoare cari fac parte din societate. Cu-vîntul acesta are încă o însemnare de castă între oamenii cu pretenţii de nobleţă : ca să faci parte din „societate”, ţi se cer mai multe condiţii, între cari două par a fi mai de căpetenie : întîi, să n-ai nevoie să munceşti ca să-ţi cîştigi viaţa (munca e o înjosire) ; ş-al doilea, să cheltuieşti mai mult decît ai.</said></p>
<p n="ROM010356"><said direct=False>Drăghici vru să facă pe misteriosul, dar cu Aspazia nu merge, ea pricepe, miroase, uite, ea-şi pune capul că e ceva la mijloc... Şi tînărul îi spuse tot, se deschise ca o carte subt ochii mici, şireţi şi iscoditori ai doamnei de Mavrichi.</said></p>
<p n="ROM010357"><said direct=False>— Cîtă zestre crezi că poate să-ţi dea ?</said></p>
<p n="ROM010358"><said direct=True>— Ca şi lui Lambrino —</said><said direct=False> trei sute de mii...</said></p>
<p n="ROM010359"><said direct=False>— Cu patruzeci de mii te mulţumeşti ? Atîta are.</said></p>
<p n="ROM010360"><said direct=False>Şi Drăghici boldi ochii mari.</said></p>
<p n="ROM010361"><said direct=False>Atunci Aspazia îi spuse toată istoria: cum a scăpătat Racliş, cum îşi desface ultima rămăşiţă din avere ca să-şi plătească datoriile, şi-i lămurea cu cifre exacte, ca şi cînd ar fi fost de faţă la răfuiala financiară dintre Racliş şi Lambrino.</said></p>
<p n="ROM010362"><said direct=False>— A, înţeleg, dacă ţi-e dragă fata, felicitările mele. Un lucru să ştii însă : că Ana costă scump, costă foarte scump... să-ţi spun eu cum a fost crescută, şi risipa pe care a văzut-o-n casa lor. Ea nu ştie ce-i banul.</said></p>
<p n="ROM010363"><said direct=False>— Dacă-i aşa...</said></p>
<p n="ROM010364"><said direct=False>Şi Drăghici nu s-a mai întors la Sinaia.</said></p>
<p n="ROM010365"><said direct=False>Dan se sculă de dimineaţă, hotărît să stea în casă toată ziua şi să scrie. De mult nu mai scrisese versuri, şi parcă-l apucase dorul, ca de-o fiinţă iubită, de-un vers cald, puternic şi sonor, în ritmul căruia să simtă bătăile propriei lui inimi. Era duminică, şi-i era dragă odăiţa asta curată şi liniştită, în care se mutase numai de două zile ; era o casă albă, veche şi simplă, în mijlocul unei curţi largi, cu tufe mari de soc şi de lilieci în faţă, şi-n fund copaci bătrîni; şi era toamnă, şi frunzele îngălbenite, cari se scuturau cu un fior misterios de regret, aveau ceva din melancolia sufletului lui.</said></p>
<p n="ROM010366"><said direct=False>Dan ridică transparentul. Afară era moină, cernea de sus o bură măruntă. Cînd deschise fereastra, un zgomot de trăsuri depărtate năvăli în odaie, ş-un miros plăcut de cîmp şi de pădure udă îl izbi în faţă.</said></p>
<p n="ROM010367"><said direct=True>„Totuşi, e dulce viaţa”</said><said direct=False>, gîndi el, şi-n răcoarea şi parfumul sănătos al acestei dimineţi de toamnă simţi ca soarbe ceva din copilăria lui. Întocmai aşa miroseau dimineţile la Bîrlad, pe la culesul viilor, cînd plecau duminica cu toţii la Crîng. Ş-un dor nemărginit îl ducea cătră acele vremi triste şi totuşi de un aspect fermecător acum, privite din depărtare. În mintea lui se lămurea ca-ntr-un tablou căsuţa din Cotu-Negru, tot aşa albă şi veche, într-o curte mare şi cu livadă-n fund...</said></p>
<p n="ROM010368"><said direct=False>Desigur, e un ritm în viaţa asta, e o putere ascunsă, neînţeleasă încă, ce face să revie periodic, subt ochii noştri, priveliştile de-odinioară, reînchegînd, pentr-o clipă, o lume întreagă dispărută ; de-aici vine că noi avem uneori conştiinţa c-am mai trecut cîndva, demult, prin nişte împrejurări identice cu acelea în cari ne aflăm şi c-am auzit ş-atunci aceleaşi vorbe, spuse cu acelaşi ton, de aceiaşi oameni, ca şi ciţm complexul de senzaţii actuale ar deştepta din adîncimile unei vieţi anterioare un ecou depărtat, o stranie fulgerare de reminiscenţă, care ne face să ne-ntrebăm, uimiţi: „Oare unde am mai văzut eu toate astea, cînd am mai auzit eu perfect aceste cuvinte ş-am simţit întocmai tot ce simt în clipa asta ?”</said></p>
<p n="ROM010369"><said direct=False>Ce rău îmi pare că nu mi-am însemnat...</said></p>
<p n="ROM010370"><said direct=False>Dan ridică ochii şi rămase înmărmurit. La casa din faţă, în pervazul unei ferestre deschise, Ana sta în picioare şi se uita la el. Ea-şi înclină capul c-un zîmbet. El se roşi... a salutat oare ? şi mai dete o dată din cap, zăpăcit, neîndrăznind s-o privească, neputînd să-şi ia ochii de la acea dulce, ameţitoare, fascinantă apariţiune.</said></p>
<p n="ROM010371"><said direct=False>O, acum înţelegea de ce-l atrăsese cu atîta farmec şi de underi venea acel sentiment vag, neobicinuit, ca o presimţire de fericire, pe care-l avea în căsuţa asta cu lilieci Ia poartă ! Ochii Anei, peste aceşti lilieci, bateau în fereastra lui, ca o rază de soare în odaia unui bolnav.</said></p>
<p n="ROM010372"><said direct=False>Dar... aici şedea ea ? Când se mutase ? Casa lor era în Calea Victoriei. De ce nu se mai duce de la fereastră ?... Parc-a mai slăbit; se uită-n stradă. Ce-o fi gîndind ?...</said></p>
<p n="ROM010373"><said direct=False>O trăsura se oprise la poartă. Ana se pleacă, face-un semn şi dispare.</said></p>
<p n="ROM010374"><said direct=False>Cine-o fi venit ? Cu liliecii ăştia, nu se mai poate vedea nimic în stradă...</said></p>
<p n="ROM010375"><said direct=False>Ea se mai iveşte o clipă, cu pălăria-n cap, îi arunc-o privire neînţeleasă, parc-a vrut să spună ceva, parcă i-a aratât ceva, o carte...</said></p>
<p n="ROM010376"><said direct=False>Dan, gînditor, ascultă huruitul trăsurei cum se depărtează, s-amestecă cu alte zgomote, se stînge; de mult nu se mai auzea, şi lui i se părea că tot îl mai aude.</said></p>
<p n="ROM010377"><said direct=False>Îşi punea o mulţime de-ntrebări, şi s-adîncea în presupuneri. Ce se mai întîmplase de-atunci ? Ce-a fost zvonul de astă-vară, ş-apoi deodată nu s-a mai auzit nimic ?... A, lui nu i-a părut rău cînd i-a spus Albert... Dar l-a suprins, fireşte. Ea să fi iubit pe Drăghici? Prea bine... dar atunci n-ar mai fi fost Ana pe care-o ştia el. Ar fi fost o Ană cochetă, frivolă, nesimţitoare... foarte potrivită pentru un Drăghici... atît mai bine că se întîlnesc în drumul vieţii. Ana lui? O, aceasta nu era o fiinţă de rînd, era un suflet mare, care înţelegea lumea şi viaţa aşa cum le-nţelegea el, care l-ar însufleţi la fapte mari şi l-ar susţinea, ca o providenţă, în toate gîndurile şi luptele lui — o fiinţă blînda, superioară, făcută pentru iubire şi pentru jertfă. Era şi frumoasă, căci ce e frumuseţa dacă nu expresia şi întruparea exterioară a bunătăţii, a puterei şi armoniei dinlăuntru ? Da... i se păruse adesea că-n ochii aceia albaştri şi limpezi, ca un cer frumos de primăvară, întrevede un suflet care l-ar înţelege, copilăros, întunecat încă de miei vanităţi moştenite, dar cald, pasionat de lumină, însetat, parcă, de o viaţă nouă. De multe ori credea ca surprinde pe figura aceea dulce, atentivă, un reflex de entuziasm, ca o tremurare a propriilor lui visuri... Şi atunci mintea lui o chema, o chema adînc, hipnotic. Şi se ducea cu ea în singurătăţi... ba nu, în lume, în agitaţiile vieţei, unde se cere forţă şi voinţă, unde bunătatea şi simpatia noastră are un scop ş-un cîmp larg de desfăşurare, unde sunt atîtea răni de vindecat şi lacrimi de şters şi unde omul simte pururea că ăre pentru ce trăi; şi amîndoi luptau, se îndemnau la muncă, îşi aduceau partea lor de energie în marea şi generoasa frământare a vieţii, vibrau de durerile altora, şi cu cît sufereau mai mult, cu atît se iubeau şi se admirau unul pe altul, pentru că adevărata iubire, vecinie tînără şi inalterabilă, nu trăieşte decît din admiraţie.</said></p>
<p n="ROM010378"><said direct=False>Altădată i se părea rece, mîndră de frumuseţa şi de rochiile ei, ş-atunci îşi aducea aminte de lumea deşartă în care trăia închisă, de viaţa ei artificială, de preju-diţiile şi vanităţile ereditare de cari nu se mai putea desface, pentru că erau în sîngele ei. Simţea o depărtare enormă : altă fire, altă creştere, cu totul alte gîn-duri... Ş-apoi, ea e bogată. Cum de nu cugetase el la lucrul acesta mai întîi!...</said></p>
<p n="ROM010379"><said direct=False>Dan se mai uită mult la fereastra deschisă ; dar ni-mic nu se mai arăta în golul negru şi trist al acelei odăi, în care de aci înainte aveau să locuiască cele mai pasionate gînduri ale singurătăţii lui.</said></p>
<p n="ROM010380"><said direct=False>Luă o carte, citi de cîteva ori aceeaşi pagina ş-o lăsă. Se aşeză la masă şi-şi deschise caietul de versuri, vechiul lui caiet cu colţurile-ndoite, ale cărui scoarţe vinete, pătate de stearină, îi aduceau aminte nopţi de neodihnă, momente de discurajare, cînd, după ceasuri de munca, adesea stearpă, ostenit ca de-o luptă c-un vrăjmaş invizibil, îşi lăsa caietul pe flacăra luminării şi, întorcîndu-se cu faţa la părete, îşi continua, în întuneric, involuntar, căutarea unei forme ce i se părea c-o prinde, amăgitoare ca o himeră, vecinica alergare a minţii chinuite de setea perfecţiunei. Dan nu era poet. îi lipsea zborul, spontaneitatea, topirea şi turnarea repede a emoţiunei în tiparul limbei; îi lipsea — vedea el bine — acea fluiditate de gînduri ce par a-şi nimeri dintr-o dată forma proprie, fraza clară, cu sensul, ritmul şi sonorităţile cerute, cuvîntul predestinat, fix şi etern ca un adevăr. La el versul se urzea încet, c-o migăleălă penibilă, c-o tortură de minte adesea exasperantă ; şi gîndirea lui se resimţea de această stoarcere dureroasă, purta, parcă, semnele forcepsului, marca unei scîrşniri, a unui chin de facere. Versul era corect, supărător de corect, de o limpeziciune de cristal, dar focul, emoţiunea, care se toarnă deodată ca bronzul cît e fluid, lipsea mai din toate poeziile lui. Şi totuşi avea ceva curios de atrăgător aceste poezii în strălucirea lor rece de lună ; te puneau pe gînduri ca o marmură antică, cum zicea Graur adesea, vorbind cu o prietenească admiraţie despre severitatea de factură şi tăietura sculpturală a versurilor lui Dan. El se deosebise, de cînd era în şcoală, printr-o neobicinuită sobrietate şi preciziune de stil; era în clasa a patra gimnazială cînd profesorul de romîneşte, care nu prea avea obiceiul să citească lucrările şcolarilor, i-a scris pe compoziţie : „Foarte fru-moasă, dar de unde-ai copiat-o ?” Nici nu se putea un elogiu mai mare.</said></p>
<p n="ROM010381"><said direct=False>Citise mult şi cu pasiune. Admiraţia aproape extatică de care îl umpleau operile marilor maeştri, ce i se înfăţişau ca nişte zei dintr-o altă lume, şi ambiţia precoce de a însemna şi el ceva în viaţă îi aţîţau şi-i concentrau într-un singur gînd toate puterile lui sufleteşti. Şi cum a avut o copilărie săracă şi neliniştită, a contractat de mic un fel de reţinere, de ezitare şi de sfială în tot ce făcea ; de aci frica de a-şi descărca impresiile, de a-şi turna gîndurile în prima lor formă.</said></p>
<p n="ROM010382"><said direct=False>Dan îşi trase scaunul mai aproape : primul vers i se închegase. Şi cu slova lui măruntă, chinuită parcă şi ea, scrise încet, în fruntea paginei:</said></p>
<p n="ROM010383"><said direct=False>și răzemîndu-şi condeiul pe marginea caietului, îşi răsuci o ţigară, dibuind al doilea vers. Forma aceasta de vers încăpător, lung afară din obicei, i se impunea ca o necesitate de cîte ori lăsa să treacă prea multă vreme între o poezie şi alta ; ca şi cum, după atîta aşteptare, gîndurile lui ardeau de dorul de a se vedea strînse în tiparul versului cu o îmbrăţişare mai lungă, mai caldă, mai plină de frenezie. Nu s-aşeza niciodată la scris pînă cînd nu-şi avea în cap un subiect lămurit şi cel puţin primul vers. Rima, de obicei, nu-l preocupa, era sigur că ea va răsări la sfîrşitul versului următor din însăşi încheierea frazei, va creşte ca o floare din dezvoltarea normală a ideii; totul era să înlăture cu luare-aminte orice umplutură, să găsească cuvîntul precis şi să-l planteze în lumina care-i trebuie ca să poată trăi. Un fir de zgură, o clătire de-o clipă în turnarea unui clopot, cine ştie dacă nu hotărăsc pentru totdeauna de claritatea sunetului...</said></p>
<p n="ROM010384"><said direct=False>Dan îşi rezuma astfel subiectul poeziei pe care-o începuse : „M-apropii de treizeci de ani, şi eu n-am trăit încă. Din tot ce-am gîndit, din tot ce-am încercat să iubesc, nu m-am ales decît cu visul ; eu simt că am în mine un fond de bunătate şi de simpatie, şi nici pînă azi nu ştiu ce să fac cu el; cît am s-aştept ? cît am să stau cu braţele-ntinse spre ceva luminos, care-mi surîde şi-mi spune mereu că vine, şi nu mai vine ? Parc-aş începe ceva... parcă m-aş duce undeva... Şi mi-e frică, sunt aşa de singur... Unul, numai unul să mai fie, ce mare m-aş simţi în faţa vieţii! Ah, un prietin, un suflet care să mă-nţeleagă, şi să deştepte tot ce am bun şi doarme în păcătoasa mea fire ; să-mi întindă mîna şi să-mi zică : «Am venit, haide !»...”</said></p>
<p n="ROM010385"><said direct=False>Gînduri de tînăr, agitat de nedreptăţile şi dezordinele vieţii, gînduri de visător al unei lumi mai bune, pe care-o vede posibilă, şi nu pricepe cum de nu vine mai curînd. Dan le purta de mult, şi le plămădea în el; acum i se păreau legate şi limpezite, aşteptau gata să s-aştearnă în poezie.</said></p>
<p n="ROM010386"><said direct=False>Şi pe cînd îşi isprăvea a doua ţigară, simţi că i s-a-lege, ca dintr-o negură, întreg, versul următor. Luă condeiul, stătu puţin, neclintit, în cumpănă ; apoi se hotărî şi scrise:</said></p>
<p n="ROM010387"><said direct=False>Şterse licăriri şi puse zări de foc; dar nici aşa nu-i plăcea — se necăji şi şterse versul tot, îl înnegri bine, ca să nu se mai poată citi. Se gîndi, se gîndi... Curios; cum i se păruse lui c-avea în cap, foarte lămurit, planul unei poezii ?... O vedea parcă desfăşu-rîndu-se şi curgînd agitată ca o apă mare de munte ; simţea vibrarea versurilor în gîndurile lui, le auzea, aici melancolice, tînguitoare, ca plînsul unui fluier depărtat într-un amurg de seară, aci răsunătoare, puter-nice ca strigătul de alarmă al trîmbiţilor într-o noapte de revoltă... Dar n-avea nimic : unde-i poezia ? Nici urmă de plan, nici o idee lămurită. Se-nşelase, ca acele femei obsedate de dorul maternităţei, cari au uneori toate simptomele unei sarcini, simt în ele copilul miş-cînd, şi-n duioasa, divina lor aşteptare, pregătesc seu-tice pentr-o iluzie.</said></p>
<p n="ROM010388"><said direct=False>Dan şterse şi primul vers şi-nchise caietul.</said></p>
<p n="ROM010389"><said direct=False>Se uită la fereastra din faţă : acelaşi gol căscat ca o gură în întunericul odăiei. Se întrebă dacă nu cumva visase...</said></p>
<p n="ROM010390"><said direct=False>A doua zi Ana se arătă iar, timpul de a schimba un salut, un zîmbet, şi dispăru.</said></p>
<p n="ROM010391"><said direct=False>De-acum înainte Dan îşi petrecea în casă toate ceasurile lui libere. Întotdeauna venea cu nerăbdare, ca şi cum s-ar fi ştiut aşteptat. Avea sentimentul că Ana a intrat în viaţa lui intimă, că-l observă : cînd pleacă şi cînd vine, cît de dimineaţă se scoală, şi la cîte ceasuri, noaptea, îşi stînge luminarea.</said></p>
<p n="ROM010392"><said direct=False>Uneori n-o vedea cîte două zile. Atunci era trist, în-grijat, îşi făcea fel de fel de închipuiri. Se gîndea că e supărată pe el, ori că e bolnavă, ori că s-a dus şi n-are să mai vie. Şi mereu se uita acolo, neliniştit ca de nişte presimţiri urîte. Apoi odată, într-o dimineaţă, fereastra se deschidea, ş-o vedea iar, parcă mai veselă şi mai frumoasă decît totdeauna, ochii lui se extaziau ca de-o apoteoză, ca de-o explozie de lumină. Uneori ea-şi lua o carte şi citea. Din cînd în cînd îşi lungea spre el o privire vagă, ce părea că se duce departe, fără nici o ţintă, fără nici o dorinţă de a se opri pe ceva ; şi Dan îşi punea la încercare tot talentul lui de premiant la desen, dar nu izbutea să-i prindă sub creion expresia blîndă, gînditoare, de o amoroasă melancolie, pe care-o avea ea cînd sta aşa la fereastră, cu ochii pierduţi şi adînciţi în deşert. Apoi iar nu se mai arăta cîteva zile. Dan se întreba mereu unde dispare, cu cine-o fi stînd acolo ; niciodată nu văzuse pe altcineva la fereastră ; de ce n-o mai fi venind pe la pension ?... Unde-o fi tată-său de nu se vede ? Altădată îl mai întîlnea pe stradă. Cum ar face el să afle ?... Are să pună pe Dinicu lui să cerceteze...</said></p>
<p n="ROM010393"><said direct=False>Dinu Poteraş era un fost ţigănaş, descendent dintr-o familie de robi, tovarăş de arşice cu Dan, odinioară ; făcuse oarecari studii — două clase primare — încercase cîteva cariere, pentru cari tată-său, un meşter potcovar, care se-mbăta regulat de şapte ori pe săptămînă, îşi da toată osteneala ca să-i dezvolte aptitudinile ; într-o zi dispăru şi nu se mai întoarse ; băieţii din mahala spuneau că s-a înecat, unii bănuiau c-ar fi plecat cu circul; potcovarul mai vorbi de el o săptămînă, arătînd ciocanul ameninţător pentru-o eventuală întoarcere ; cine-a suferit mai mult a fost Dan : singurul băiat de seama lui care-i arătase o dragoste mai atingătoare fusese Dinu ; de cîte ori seara, pe lună, cînd şedeau amîndoi în grădină, nu-şi croiau visuri copilăreşti, să plece în lume departe, printre străini... planuri de mici aventurieri, cari nu se sperie de nimic, şi pentru cari toate sunt posibile. Trecuse zece ani fără să mai audă nimic de el — îl uitase. Şi într-o dimineaţă iată că se pomeneşte la redacţie c-un tînăr nalt, brun şi foarte jenat de surtucul lui Vechi şi larg. Era Dinicu-n persoană. O viaţă zbuciumată de om fără noroc şi fără căpătîi. Scăpat într-o noapte de groază din mînile lui tată-său, care voia să-l omoare, rătăcise zece ani din loc în loc, slujind pe mîncarea ce rămînea de la cîini, bănuit, maltratat pentru c-avea — ziceau toţi — „mutră de potlogar”*, mai tîrziu hamal la Brăila la port; adesea se gîndea la d-nu Vasile, îşi închipuia mereu c-are să-l vadă într-o zi printre călătorii unui vapor — acum în urmă ajunsese chelner la o cafenea în Buzău ; într-o zi, neavînd muşterii, s-a pus să citească un jurnal, Alarma; acolo a dat de numele lui „domnu Dan” şi l-a apucat un dor de-a început să plîngă. A mai stat o lună, a făcut economie, ş-a venit la Bucureşti să-l găsească şi să-i spuie... să facă ce-o vrea cu dînsul, că el de-acum nu se mai duce, vrea să rămîie toată viaţa pe lîngă „domnu Va-silică al lui”.</said></p>
<p n="ROM010394"><said direct=False>A doua zi Priboianu îl înscria în bugetul redacţiei cu şaptezeci de lei pe lună şi, arătîndu-se încîntat de figura lui deşteaptă şi simpatică, îl bătu amical pe umăr :</said></p>
<p n="ROM010395"><said direct=False>— Să mi te porţi, Dinicule dragă !...</said></p>
<p n="ROM010396"><said direct=False>Trecuse trei ani de-atunci. Dinu era încasator în capitală, de-o îndemînare şi de o cinste cum „papa” Săn-dulescu spunea că n-a mai pomenit de cînd îi el. Dar ceea ce era în adevăr atingător era iubirea, adoraţia lui pentru Dan : o devotare de acelea cum numai prin cărţi se mai citesc. Toată suferinţa lui era că nu venea mai curînd o împrejurare în care să-şi poată arăta recunoştinţa, dragostea lui de a se jertfi, de a-şi da viaţa pentru „domnu Vasile”... şi ce fericit era cînd avea de făcut un mic serviciu pentru Dan, şi cu ce discretă, supusă prietenie-l privea, căuta să-i afle din ochi gîn-durile, nevoile, supărările, pe cari el credea c-ar şti să le împrăştie ; numai un cuvînt să-i spuie, ş-ar face orice : se simţea mare, atotputernic în umilita, nemărginita lui iubire.</said></p>
<p n="ROM010397"><said direct=False>— M-ai înţeles, Dinicule, nu-i grabă... cînd-ei putea... Nu vreau să ştie nimeni.</said></p>
<p n="ROM010398"><said direct=False>— Nici pămîntul, domnule Vasile, ştiu eu...</said></p>
<p n="ROM010399"><said direct=False>Şi Dan rămase singur în odaia lui tristă, din care privea zadarnic la fereastra din faţă. De-o lună n-o mai văzuse. Era iarnă : nopţi lungi, tăcute, de-o apăsare mortală. Fereastra Anei, vecinie îngheţată, îi făcea o impresie de pustiu. Numai alături, la două ferestre, se vedea seara lumină, ş-o umbra se purta mereu de colo-colo, era bătrînul, singur, care se primbla pînă tîrziu. Ce gînduri îl munceau ? Ce se petrecea în casa aceea ?...</said></p>
<p n="ROM010400"><said direct=False>IX</said></p>
<p n="ROM010401"><said direct=False>Racliş vînduse moşia şi casa, nu mai datora nimănui nimic ; achitase pe Lambrino pînă-ntr-o para, refuzînd, cu indignarea delicată a omului mîndru şi binecrescut, actul de generozitate al ginerelui său, darul de zece mii de franci pentru Ana.</said></p>
<p n="ROM010402"><said direct=False>Fusese o lună la Paris şi se-ntorsese ceva mai bine. Doctorii îi recomandaseră linişte şi foarte puţină mişcare. Închiriase un mic apartament în strada Armaşului; aici sta cu Ana, căreia nu i se spusese nimic de toate aceste daraveri băneşti. Bătrînul şedea toată ziua în casă, făcea pasenţe şi era sigur că într-o zi are să se întîmple ceva — nu ştia ce — o minune, desigur, care-i va reface averea şi va pune lucrurile la cale din nou, aşa cum au fost. La ce dar să mai arate şi Anei un vis urît, prin care trec vremelnic, din care-or să iasă curînd, poate nu mai departe decît mîine ? Un zgomot de paşi pe scară, o vizită, o scrisoare dedeau mînilor lui slabe un tremurat supărător, imposibil de stăpînit, figura, ochii lui s-aprindeau de-o nerăbdare, de-o nelinişte care-i iuţea, într-un mod dureros, bătăile inimei.</said></p>
<p n="ROM010403"><said direct=False>„Ha ? Ce? Cine e ?”</said></p>
<p n="ROM010404"><said direct=False>Şi la fiecare mişcare ce se făcea în jurul lui, tresărea, i se părea că slugile, Ana vor să-i ascundă o surpriză ; se uita în ochii lor cu priviri cari-ntreabă, cu o expresie de rugăminte duioasă ce părea a spune : „Nu mă mai faceţi s-aştept, vedeţi că sunt bătrîn şi tremur, ştiu... suntem bogaţi iar...”</said></p>
<p n="ROM010405"><said direct=False>Avea peste tot o mie de lei pe lună ; pentru el nu cheltuia mai nimic, se lăsase şi de fumat ; uneori se-încuia-n odaie şi-şi repara-n ascuns hainele, ştergînd petele cu benzină, cusînd nasturii — fericit că are de lucru... Toate economiile — peste patru sute de lei pe fiecare lună — i le da Anei, să facă ce-o vrea, să-şi cumpere ce-i trebuie ; şi dacă-i mai trebuie, să-i spuie lui, să-i ceară oricît, oricît de mult...</said></p>
<p n="ROM010406"><said direct=False>Uneori seara, după masă, juca écarté cu Ana, şi se lăsa să-l bată : se prefăcea că şe necăjeşte, mărea miza de la un leu la cinci, şi pierdea mereu. Ana rîdea ; la sfîrşit vroia să-i dea banii înapoi.</said></p>
<p n="ROM010407"><said direct=False>„Nu, dragă Ninică, ăia sunt ai tăi ; dacă vrei să mai joci... da-i tîrziu, lasă mîine seară.”</said></p>
<p n="ROM010408"><said direct=False>Şi bătînd-o încet peste obraz cu degetele lui tremurătoare, o trimetea să se culce.</said></p>
<p n="ROM010409"><said direct=False>De cîtva timp soră-sa — doamna Peruianu — era mereu bolnavă. El nu putea să iasă, şi ruga pe Ana să se ducă s-o vadă şi să mai stea cu ea.</said></p>
<p n="ROM010410"><said direct=False>Peruianu îşi avea casa lui, în strada Griviţii ; din prag simţeai că intri în locuinţa unui om sever : o sală mare, patrată, cu păreţii ştucaţi şi c-o lumină rece, mohorîtă ; de o parte şi de alta se deschideau opt uşi, cari dădeau în încăperile principale ; în fund, o scară de marmură urca la catul al doilea, unde era un vast salon de primire şi cîteva odăi laterale, deschise numai la baluri, de două ori pe an.</said></p>
<p n="ROM010411"><said direct=False>Mobila, păreţii, uşile, toate aveau un aspect sombru, ceva din interiorul bogat şi răcoros al castelelor. Şi-n toată casa, o disciplină, o tăcere — uşile se deschideau şi se închideau fără nici un zgomot, servitorii curaţi şi discreţi păşeau încet, cu un aer solemn ; nu se auzea ţipet de copil, căci şi copiii erau gravi, de-o seriozitate precoce, şi nu ieşeau din odaia lor decît însoţiţi de guvernantă şi la ceasuri hotărîte ; de altfel, toate se petreceau în casa asta după bătaia ceasornicului şi după o normă fixată ; fiecare servitor îşi avea atribuţiile şi programul lui de mişcări, pe minute, ca la drumul-de-fier. Întregul aparat al casei funcţiona cu o regularitate şi precizie mecanică ; şi cu toate astea, cînd intra domnii pe poartă, toţi tresăreau, ca şi cum s-ar fi simţit vinovaţi de ceva ; nu-l vedeau; numai cît aureau cunoscutul huruit oprindu-se la scară, ş-un fior rece, fulgerarea unui sentiment de reculegere, străbătea toată suflarea, de la doamna Peruianu, pînă la micul Bubi al bucătăresei, mult mai nefericit decît cînele Azor al soldatului căzut în bătaie, cel puţin acela putea să urle, să-şi manifesteze durerea pe mormîntul iubitului său stăpîn, pe cînd sărmanul Bubi n-avea voie să latre decît la două săptămîni o dată, cînd îl scotea madama la primblare. Şi să nu se creadă cumva de aci că domnu era rău ; el nu certa niciodată pe nimeni — erau slugi vechi în casă cari nu-i ştiau încă glasul; dar ochii, ochii aceia mici şi întunecaţi, cu reflexe de oţel, dădeau nu ştiu ce fior de primejdie ascunsă, de ceva fatal şi necunoscut, ce-ţi inspiră o frică instinctivă, ca aprehensiunea morţii.</said></p>
<p n="ROM010412"><said direct=False>Înserează un amurg trist de toamnă. Afară e vînt, plopul din poartă fîşîie legănîndu-se, apropiindu-se şi depărtîndu-se de fereastră cu mişcarea molatică a unei draperii imense.</said></p>
<p n="ROM010413"><said direct=False>Zoe Peruianu stă nemişcată într-un fotoliu larg ; figura ei palidă, de o nespusă, suferitoare blîndeţă, îi dă un aer de sfîntă şi de martiră. Ana, la mesiţa de lucru, lîngă fereastră, coase o rochie pentru păpuşa Marioarei.</said></p>
<p n="ROM010414"><said direct=False>De-o săptămînă casa îşi deschisese obloanele ei mari şi albe ; tăcerea şi întunericul în care stătuse toată vara părea că se impregnase în păreţi, era ceva din aerul unui interior în care s-a întîmpîat o nenorocire, vecinicul urît al caselor mari, cu oameni puţini, tăcuţi, ce par a fi păzitorii unui castel părăsit.</said></p>
<p n="ROM010415"><said direct=False>— Ninico, sună s-aprindă.</said></p>
<p n="ROM010416"><said direct=False>— Da-i lumină încă, tuşă...</said></p>
<p n="ROM010417"><said direct=False>— Ştiu, da-mi face rău. Nu-i bună pentru ochi lumina asta...</said></p>
<p n="ROM010418"><said direct=False>Şi ea căuta în minte cuvîntul „crepuscul” ; dar un huruit de trăsură se auzise pe sub ferestre, şi deodată parcă se făcu frig în toată casa.</said></p>
<p n="ROM010419"><said direct=False>La masă Ana se gîndi s-aduc-un subiect de conversaţie. Numai ea-ndrăznea să spargă obicinuita tăcere a familiei ; şi uneori izbutea să puie lumina unui zîmbet pe figura aspră a lui Peruianu.</said></p>
<p n="ROM010420"><said direct=False>— În astă seară se da Popa Zăbavă 6 la teatru.</said></p>
<p n="ROM010421"><said direct=False>— Ce-i asta ?</said></p>
<p n="ROM010422"><said direct=False>— Nu ştii ? Noua comedie a lui Petroni.</said></p>
<p n="ROM010423"><said direct=False>— A, da, am auzit... Mari, cum stai ?...</said></p>
<p n="ROM010424"><said direct=False>— Se spune că e o piesă de mare valoare.</said></p>
<p n="ROM010425"><said direct=False>— Aş, valoare !</said></p>
<p n="ROM010426"><said direct=False>— De ce ? Petroni e un talent...</said></p>
<p n="ROM010427"><said direct=False>— Da, de talent!</said></p>
<p n="ROM010428"><said direct=False>— Bine, unchiule, tu ai citit ceva de el ?</said></p>
<p n="ROM010429"><said direct=False>— Asta-i! C-o sa m-apuc acuşi să citesc toate secăturile, că altă grijă n-am. Fugi, Ninico, cine ţi-a băgat în cap prostii de astea ? Ce, romînii ştiu să scrie literatură ? Maimuţăresc pe franceji, cică sunt şi ei naturalişti ; şi scriu nişte fleacuri, nişte grosolănii de mahala şi de stradă... şi se extaziază unii de alţii !... Şarlatani, ascultă ce-ţi spun eu, toţi sunt şarlatani.</said></p>
<p n="ROM010430"><said direct=False>Zoe îl privea încîntată, de mult nu-1 mai auzise vorbind atîta, şi inconştient ea dădea din cap la fiecare pauză. Peruianu vorbea sentenţios, lăsînd tonul după fiecare propoziţiune, cu aerul unui om care-a spus tot ş-a dovedit mai mult decît se cerea. În cuvîntul şi privirea lui era întotdeauna siguranţa dispreţuitoare a învingătorului care nu mai are ce cuceri. Ana simţi vag că prin gura lui vorbeşte-o clasă-ntreagă de oameni, cei mai puternici, ajunşii... triumfătorii. Şi ca o mustrare îi veni în minte figura blîndă şi luminoasă a lui Dan, şi parcă se puse între ea şi chipul sever şi-ntunecat al unchiului său.</said></p>
<p n="ROM010431"><said direct=False>— Dar tu n-ai nimic în bibliotecă din scrierile literaţilor de-acum. Sunt unii foarte talentaţi: cum e Stelian, cum e... Graur... (era să zică Dan, şi dintr-un sentiment de milă, parcă, nu-i veni să-l numească) nici nu i-ai citit şi vorbeşti aşa... fără să ştii...</said></p>
<p n="ROM010432"><said direct=False>Zoe, guvernanta, cei doi copii mai mari şi feciorul plecară capetele-n jos, ţiindu-şi respirarea, ca şi cum s-ar fi aşteptat în clipa aceea la o detunătură grozavă, la o explozie care să-i arunce-n aer... dar nu s-auzea nimic ; şi cînd îndrăzniră să ridice ochii, rămaseră uimiţi de-atîta lumină : Peruianu surîdea. Cine n-a observat cit farmec, cîtă strălucire se lasă pe figura oamenilor acestora cînd se hotărăsc şi ei — la un an o dată — să zîmbească ?</said></p>
<p n="ROM010433"><said direct=False>Peruianu, transfigurat, frumos, surîdea, cătînd ţintă în ochii Anei, care se simţea tulburată, fascinată de privirea lui.</said></p>
<p n="ROM010434"><said direct=False>— Vii mîine la noi ?</said></p>
<p n="ROM010435"><said direct=False>— Da, răspunse ea, neînţelegînd de ce-i face această întrebare.</said></p>
<p n="ROM010436"><said direct=False>— Alege ce-ai găsit tu mai frumos în scrierile acestora şi vino mîine de-mi citeşte. Vrei ?</said></p>
<p n="ROM010437"><said direct=False>Şi după masă — Peruianu făcea totdeauna o mică primblare pe jos — o conduse pîn-acasă, fără sa spuie-o vorbă pe drum. Ana tăcea şi ea ; mintea ei părea ostenită, fără să-şi dea seama de ce. Din cînd în cînd vîn-tul îi umfla rochia, şi parcă vroia s-o smulgă de la braţul lui; ea-şi tupila atunci capul şi se înclina spre el, cu sentimentul că e subt apărarea unei puteri mari, nebiruite.</said></p>
<p n="ROM010438"><said direct=False>Racliş aştepta în poartă.</said></p>
<p n="ROM010439"><said direct=False>— Cum te mai simţi ?</said></p>
<p n="ROM010440"><said direct=False>— Tot aşa... bătrîneţe ! Da’ Zoe ce face ?</said></p>
<p n="ROM010441"><said direct=False>— E mai bine. Aşadar, Ninico, pe mîine ! Noapte bună.</said></p>
<p n="ROM010442"><said direct=False>Bătrînul luă încetişor pe Ana de mînă.</said></p>
<p n="ROM010443"><said direct=False>— Tu eşti bine ?</said></p>
<p n="ROM010444"><said direct=False>— Da, tată.</said></p>
<p n="ROM010445"><said direct=False>— Adineaoarea am ieşit şi eu, mi s-a părut c-am auzit un zgomot la uşa de la scară... Ce vînt! se lasă frig...</said></p>
<p n="ROM010446"><said direct=False>Şi intrară. Ana-i spuse discuţia, de la masă, cu unchiu-său ; apoi îşi întinse fruntea să i-o sărute şi se retrase-n odaia ei.</said></p>
<p n="ROM010447"><said direct=False>De-un ceas stă la micul ei biurou de palisandru şi citeşte poeziile lui Stelian. Pentru ce uneori lucrurile cele mai frumoase, şi cari ne-au impresionat adînc alte dăţi, par a se întuneca şi a se veşteji deodată ?... De unde ne vin acele stări de indispoziţie sufletească, de neînţeleasă răceală şi amorţire mintală, cari ne fac în unele momente să simţim în noi sleirea puterei de a admira, ca şi cînd ar fi zburat deodată tot sufletul şi sensul lucrurilor ce ne extaziau ? Sunt oameni închişi la orice sentiment de altruism, de admiraţie, naturi posomorite şi refractare, cari împrăştie în jurul lor ca o senzaţie de frig, al căror contact stinge orice entuziasm şi întunecă, împiedică vibrarea vieţii şi simpatiei noastre. Prezenţa acestor oameni exercită o influenţă de depresiune nervoasă, un act de sugestie nefericită, care abate şi scade energia noastră normală, ei ne dau ceva din răceala şi indiferenţa lor temperamentală ; în faţa lor suntem cuprinşi de-un sentiment de silă, de slăbiciune şi, dacă vorbim sau citim ceva, simţim că cele mai frumoase gînduri, cele mai emoţionante fraze mor în gura noastră ca sunetul unui clopoţel pe care-1 acoperi cu mîna.</said></p>
<p n="ROM010448"><said direct=False>„Curios, cugetă Ana, atîtea poezii pe cari le admiram ieri chiar, mi se par slabe, schimbate nu ştiu cum...“</said></p>
<p n="ROM010449"><said direct=False>Totuşi, cîteva bucăţi rămîn încă strălucitoare de fru-museţă, şi le înseamnă cu o bucurie ca şi cînd le-ar fi făcut ea. Nu punem oare ceva din noi în tot ce admirăm? De unde-ar veni altfel acea fericire pe care-o simţim de cîte ori facem pe cineva să admire cu noi un chip, un tablou, un pasaj frumos într-o carte, unde-am îndoit foaia ? Lucrurile frumoase sunt locuri de întîlnire de dragoste pentru sufletele noastre. Dante a descris admirabil această contopire de simpatii, unde arată cum au început să se iubească Francesca şi Paolo, citind amîn-doi...: „Noi leggevamo un giorno per diletto”</said></p>
<p n="ROM010450"><said direct=False>Ana pune semn la o nuvelă din cartea lui Graur. Dan nu-şi avea un volum. Poeziile lui şi cîteva nuvele erau publicate prin reviste. Ana le are pe toate, tăiate cu foarfecă de pe unde le-a găsit şi lipite într-un caiet, pe a cărui scoarţă din faţă a scris, cu oarecari pretenţii de caligrafie : Proză şi versuri de V. Dan. Se uită prin ele frunzărind caietul... le ştie : toate sunt frumoase... Ce bine-i pare ! Pe acestea are să le citească la urmă, îşi face ordine pe biurou, îşi aşază-n teanc deoparte cele două cărţi şi caietul, avînd grijă a pune deasupra un cub de cristal, ca şi cum s-ar teme să nu le-mprăştie vîntul peste noapte. Ia lumînarea ş-o pune pe mesiţa de lîngă pat. In faţa patului e un dulap cu oglindă. Ana, gîn-ditoare, îşi descheie corsajul cu mişcări ostenite. Ea nu vede cit îi de frumoasă fata care se dezbraâă în oglindă. Dar cînd se pleacă să-şi dezlege şnurul de la ghete, simte-un fior prin spate, ca şi cum i-ar fi suflat cineva-n ceafă, ş-un zîmbet de surpriză rumeneşte puţin faţa ei distrasă : o aluniţă deasupra umărului stîng... ce curios lucru! Oare cînd i-a crescut ? Şi îndoindu-şi braţul, o pipăie cu degetul arătător, ş-o simte ca pe o insectă ce şi-a înfipt picioarele şi capul în pielea ei albă şi catifelată.</said></p>
<p n="ROM010451"><said direct=False>Se culcă, dar nu-i e somn şi nu stinge lumînarea pentru că-i e frică să gîndească în întuneric... Ce-o fi avînd soră-sa de nu mai vine pe la ei ? S-o fi ameţit fumurile de ministreasă ?... E-n stare. Atîta pagubă. Cum a slăbit bietu tată-său ! Oare la ce se tot gîndeşte ? înainte era aşa de vesel. Cît n-ar da ea să-l vadă fericit! De ce nu vrea să-i spună ei ce are pe suflet ? O crede tot copilă, se vede. Dar ea acum înţelege toate, cugetă ca orice om cuminte. Săptămîna viitoare e bal la soră-sa. N-are să se ducă. Haz ar face să n-o invite... dar nu se poate ! Biata mătuşă-sa, ce viaţă de martiră ! Şi mereu bolnavă. E un om crud unchiu-său... De ce-o fi urînd el aşa pe literaţi ? Cică-s şarlatani... ce prostie ! Dan — şarlatan ! De mult nu l-a văzut. Cum ar vrea să se mai ducă la pension să-l audă... Sunt aşa de idioate fetele alea. Auzi, ce să le dea în gînd ? Să spuie pe acasă că ea iubeşte pe Dan... Ce neghiobie !...</said></p>
<p n="ROM010452"><said direct=False>Şi stîngînd luminarea, închide ochii; aude cum vîjîie vîntul afară, inconştient, repetă mereu în gînd două versuri din Dan :</said></p>
<p n="ROM010453"><said direct=True>„Toată vibrarea...”</said><said direct=False> Ş-adoarme.</said></p>
<p n="ROM010454"><said direct=False>Dimineaţa ridică storul, ochii ei somnoroşi cată-n sus, cerul e închis din toate părţile, apoi îşi lasă privirea peste liliecii uzi, un instinct îi atrage spre fereastra din faţă, şi Ana tresare, cunoscînd pe Dan, ca şi cînd s-ar fi pomenit cu el în odaie. Ea se retrage iute, îşi freacă ochii şi se uită-n oglindă, îşi ridică o viţă de păr care-i atîrna la ceafă ; se-ntoarce iar la geam, şi gîndul ei îl strigă, îi cheamă privirea lui dusă, oarbă... Parcă i-ar fi necaz că n-o vede. „De ce nu se uită-ncoace ? Eu aş simţi cînd m-ar privi cineva aşa.” Şi deschide fereastra, cu zgomot... ca s-audă ; n-a auzit, dar desigur a trecut ceva prin aer, că Dan o dată şi-a ridicat ochii la Ana, ca şi cînd l-ar fi strigat cineva de-acolo. Ea-l salută şi-i zîmbeşte.</said></p>
<p n="ROM010455"><said direct=True>„Aş fi curioasă să ştiu ce gîndeşte de mine. Parc-a mai slăbit. Ce jenat e ! Bine că suntem aproape : am să mă uit, pîn’</said><said direct=False>i-oi sugera gîndul să-mi fac-o poezie... Şi el o să creadă, poate, că-l iubesc. Atît mai bine.”</said></p>
<p n="ROM010456"><said direct=False>O trăsură se opreşte în poartă : e guvernanta cu Ma-rioara ; au venit s-o ia. Ana îşi pune iute pălăria şi, luîndu-şi cărţile, i le arată lui Dan, de la fereastră, ca şi cînd i-ar spune : „Azi am nevoie să-mi amintesc de ce m-ai învăţat tu”.</said></p>
<p n="ROM010457"><said direct=False>În biuroul lui Peruianu, după dejun : Ana citeşte rar şi foarte desluşit, ea împrumutase ceva din glasul şi respiraţia lui Dan ; c o nuvelă tristă de Graur ; Zoe îşi duce din cînd în cînd batista la ochi şi oftează încet. Peruianu, îngreuiat şi moleşit ca toţi sîngeroşii după masă, stă cufundat în fotoliu, cu capul dat pe spate, şi fumează, el mai mult priveşte decît ascultă : printr-un nor de fum, cuprinde cu ochii bustul corect al Anei... „Ce iute-a crescut, şi ce frumoasă s-a făcut!” Şi el se uită la cele două vine albastre ce-i ies în tîmple, la creţii pe cari-i face uneori în frunte, la mişcările graţioase ale gurii, la expresia caldă a ochilor ei moi, lungi, cu gene mari şi clipiri dese, şi la tot ovalul figurei, care se-ncheie cu un farmec nespus în gropiţa aceea drăgălaşă din bărbie... Ana citeşte, şi pe unde crede ea că-i mai frumos, îi aruncă, pe fugă, cîte-o privire ce caută efectul, emo-ţiunea frazei în figura lui: ea îl vede mulţumit, surîză-tor ca de-un vis. „îi place”, cugetă ea, şi faţa ei se rumeneşte, s-aprinde de bucuria triumfului, glasul îi devine mai sigur, mai cald, şi ochii ei clipesc cuceritori, şi umezi de recunoştinţă. După unele fraze mai lungi, se odihneşte, îşi ia suflet, ş-atunci pieptul i se ridică puternic în corset; ea zîmbeşte : i se pare că în momentul acesta converteşte un suflet rătăcit, îmblînzeşte o fiară, transformă o viaţă... „Cum a crescut, şi ce frumoasă s-a făcut!” Şi strecurînd ultimul fum prin mustăţi, se uită la ea ca la o fiinţă străină, pe care n-a mai văzut-o : sub privirea lui curioasă, în care mijeşte licărirea unei patimi, chipul nevinovat al Anei parca-i arată-nadins voluptăţi turburătoare, însuşiri neobservate pînă acum. Tocmai îi făcea în gînd socoteala exactă a anilor ; tresări ca din somn de-ntrebarea Anei, care isprăvise nuvela.</said></p>
<p n="ROM010458"><said direct=False>— Ce zici, unchiule ?</said></p>
<p n="ROM010459"><said direct=False>Peruianu o privi ţintă-n ochi, ş-o ţinu un moment, neliniştită, subt ezitarea sentinţii lui.</said></p>
<p n="ROM010460"><said direct=False>— Ce vrei să zic ?... E foarte frumos. Şi dacă n-ai ostenit, mai citeşte-ne ceva.</said></p>
<p n="ROM010461"><said direct=False>O, i-ar fi citit zile-ntregi fără să ostenească. Cine se osteneşte vrodată de triumf ?</said></p>
<p n="ROM010462"><said direct=False>Şi i-a citit. Se hotărîse două zile pe săptămînă „pen-tru literatură”. Uneori, seara, ieşeau amîndoi la primblare. Se duceau la Şosea pe jos. Toamna era pe sfîr-şite ; se întuneca devreme ; o melancolie, o dulce şi visătoare tristeţă părea că se desprinde din copaci şi tremură în aer.</said></p>
<p n="ROM010463"><said direct=False>— Ce liniştite sunt serile de toamnă ! Nu simţi şi tu, Ninico, în toată natura, ca un fel de osteneală, ca o pregătire de somn ?...</said></p>
<p n="ROM010464"><said direct=False>Ş-adesea omul acesta rece, în jurul căruia aceeaşi natură îşi înflorise şi-şi scuturase de-atîtea ori copacii fără să-l atingă, părea încălzit de-o neaşteptată trezire de simpatie, ce dormise atîta vreme în el, ş-atunci căuta forme, cuvinte aduse de Ana în viaţa lui nepregătită, nedeprinsă să exprime astfel de sentimente.</said></p>
<p n="ROM010465"><said direct=False>Ş-apucîndu-i mîna, i-o strîngea cu dragoste, ca şi cînd i-ar fi mulţumit de-această comoară de simţiri necunoscute pe cari numai ea a ştiut să i le deştepte.</said></p>
<p n="ROM010466"><said direct=False>Ea se-mbăta de succes. începea să-i spună viaţa ei de la şcoală, cît era de proastă-nainte, şi cum numai Dan i-a deschis mintea la lucruri frumoase, la lumea asta de impresii fericite şi de gînduri mari şi generoase; şi-i vorbea de artă, de entuziasm, de ideal, îşi aducea aminte fragmente din lecţiile lui, glasul ei se emoţiona...</said></p>
<p n="ROM010467"><said direct=False>— Aşa-i, acum văd şi eu, Ninico dragă ; şi cînd mă gîndesc că dacă nu erai tu, aş fi murit fără să cunosc partea asta dulce a vieţii...</said></p>
<p n="ROM010468"><said direct=False>Şi-i strîngea mîna de i-o îndurera.</said></p>
<p n="ROM010469"><said direct=False>Cu ce naivă mîndrie, cu cită bucurie de copil triumfător spunea ea lui tată-său isprava aceasta a ei, de care şi bătrînul se minuna.</said></p>
<p n="ROM010470"><said direct=False>Şi dimineaţa, de la fereastră, trimetea lui Dan, în privirile ei calde, cuvinte dulci, pioase ca o rugăciune, cuvinte de recunoştinţă şi de admiraţie, pe cari le rostea în gînd, şi buzele i se mişcau încet, inconştient, parcă şopteau, şi ea-şi închipuia că Dan, uitîndu-se în ochii ei, îi aude gîndul.</said></p>
<p n="ROM010471"><said direct=False>„O, îţi mulţumesc, şi-mi pari un sfînt cum mă priveşti de acolo cu ochii tăi aşa de blînzi, îţi mulţumesc că m-ai făcut să te-nţeleg şi c-am putut să dau şi altora din fericirea pe care mi-ai dat-o tu... Aşa, uită-te la mine şi vezi în chipul meu lumina şi seninătatea cuvintelor tale binefăcătoare, vezi că nu le-am uitat, şi le semăn şi eu la rîndul meu, şi fac dar din darul tău...</said></p>
<p n="ROM010472"><said direct=False>Mătuşă-sa e bolnavă ; Ana-i spune istorii ca s-o adoarmă. Afară viscoleşte, s-aude lovind în geamuri pulberea de zăpadă, vînturată de jos.</said></p>
<p n="ROM010473"><said direct=False>— Lungi mai sunt nopţile, Doamne... cîte ceasuri sunt ?</said></p>
<p n="ROM010474"><said direct=False>— Douăsprezece făr-un sfert.</said></p>
<p n="ROM010475"><said direct=False>— Ţi-o fi somn, Ninico, du-te de te culcă...</said></p>
<p n="ROM010476"><said direct=False>— A, nu, tuşă, mai stau...</said></p>
<p n="ROM010477"><said direct=False>Zoe închide ochii, şi Ana rămîne pe gînduri. De patru zile n-a mai fost pe-acasă, şi-i e dor de tată-său, de odaia, de lucrurile ei, de fereastră... Aici, camera în care se culcă e mare, e tristă, e izolată, parcă toată tăcerea şi urîtul casei s-ar fi retras acolo... Douăsprezece şi jumătate. O mînie de vifor zguduie ferestrele.</said></p>
<p n="ROM010478"><said direct=False>— Nu te-ai dus ?</said></p>
<p n="ROM010479"><said direct=False>— Nu, tuşă, mai stau.</said></p>
<p n="ROM010480"><said direct=False>— Auzi ce-i afară ? Cînd te gîndeşti că suntem de-abia-n octombre... Ce vreme...</said></p>
<p n="ROM010481"><said direct=False>Şi Zoe închide iar ochii. Ea pare moartă sub lumina alburie şi slabă a candelei. Ana-şi urmează gîndurile : cum s-a schimbat unchiu-său. Aşa-i de vesel şi de bun acum... O, de-ar fi adormit. Ce rău îi face cînd îi apare-aşa, deodată, în sală, de cîte ori ea trece la culcare ! Ş-o conduce pîn’ la uşa camerei ei, dar cu ce ochi curioşi o priveşte cînd îi spune : „Noapte bună”, şi cum îi arde gura cînd o sărută pe frunte... Ce delicat o sărută tată-său !... E unu aproape.</said></p>
<p n="ROM010482"><said direct=False>— Noapte bună, tuşă.</said></p>
<p n="ROM010483"><said direct=False>Doarme... desigur s-o fi culcat şi unchiu-său. Şi Ana iese încetişor; în sală mijeşte un bec de la policandrul de cristal ; uşa de la biurou se deschide cu o frecare surdă de postav ; ea tresare şi cearcă să zîmbească, neîn-ţelegînd de ce s-a speriat aşa. El o apucă de mînă, şi parcă vrea să şoptească ceva şi nu poate...</said></p>
<p n="ROM010484"><said direct=False>— U, cum te uiţi, unchiule, mă sperii...</said></p>
<p n="ROM010485"><said direct=False>Şi păşeşte grăbit ; în uşă-i întinde fruntea ; el o sărută pe amîndoi ochii şi, ţiind-o strîns de mînă, zăpăcit, fluierînd cuvintele într-o şoaptă spăimîntător de pasionată, bîlbîie :</said></p>
<p n="ROM010486"><said direct=False>— Să... să văd dacă-i cald... la tine...</said></p>
<p n="ROM010487"><said direct=False>E întuneric. Ana se simte strînsă-n braţele lui de fier şi cască gura să ţipe, să ţipe tare, să scoale casa, dar nu scoate decît un geamăt năbuşit, groaznic, ca ultimul suspin horcăit al unui asasinat; ea crede însă c-a ţipat, s-a auzit... şi tremurînd se zbate, ca într-un vis oribil, gura lui o arde, braţele lui o îndurerează...</said></p>
<p n="ROM010488"><said direct=False>— Lasă-mă... te rog... Mi-e frică... Ah !...</said></p>
<p n="ROM010489"><said direct=False>O moliciune subită îi discordează toţi nervii, crede că moare şi... nu mai ştie nimic.</said></p>
<p n="ROM010490"><said direct=False>Cînd Peruianu îşi revine-n fire, simte deodată toată oroarea faptei lui. Se cutremură ; o frică de bestie, o păcătoasă laşitate îl goneşte din întunericul, din atmosfera aceasta a crimei, pe care nu-şi dă încă seamă cum de-a făcut-o... îşi muşcă buzele, vorbeşte singur:</said></p>
<p n="ROM010491"><said direct=False>— O, ce cădere, ce nebunie, ce teribilă nebunie !...</said></p>
<p n="ROM010492"><said direct=False>Şi-nchis în odaia lui, se primblă toată noaptea, cuge-tînd, în spaima oarbă a egoismului lui, nu atît la monstruozitatea faptei şi la nefericirea Anei, cît la răul ce-ar putea rezulta de aci pentru liniştea şi bunul lui trai.</said></p>
<p n="ROM010493"><said direct=False>Ana tresare, se scoală buimacă ş-aprinde luminarea, în primul moment nu pricepe ce i s-a întîmplat, îşi duce mînile la tîmple şi cearcă să-şi aduc-aminte... îi arde şi-i huieşte capul, parc-a bătut-o cineva : tot trupul o doare; o taie, ca nişte cuţite, oasele de la corset; şi pe cînd se dezbracă, i se arată, ca la lumina unui fulger, groaznicul adevăr... Ce ruşine! Şi-şi acopere faţa-n palme, înmărmurită... Dar de ce n-a sărit nimeni la ţipătul ei ? Se vede că toţi au fost înţeleşi cu acel monstru, ca s-o piardă ! Odaia se tulbură, se-nvîrteşte cu ea... Parc-aude un zgomot; şi se repede la uşă de-ntoarce cheia. Tremură toată, i se pare că se scufundă parchetul unde calcă ; ia lumînarea şi se uită în oglindă, pe subt ochi două dungi vinete taie chipul ei de ceară ; o ustură obrazul, şi-l şterge cu scîrbă, parcă simte încă barba lui aspră, şi gura... uh, ce monstru ! şi se scutură, ca de fiorul unei năluci, o picătură fierbinte de stearină se varsă din luminare şi i se sleieşte pe mînă. Sufletul ei, zbuciumat ca o flacără-n vînt, are întunecări repezi de conştiinţă, clipiri de uitare şi deşteptări penibile, reverberaţii de groază. Şi mereu se întreabă dacă nu-i un vis tot ce vede, şi simte, şi gîndeşte. Nu mai poate de osteneală, se culcă, nu stinge lumînarea, căci ar muri de frică pe întuneric. Închide ochii şi se gîndeşte la viaţa ei, la tată-său ; şi, mai mult decît ruşinea, o umple o milă ş-o scîrbă ş-o desperare sfîşietoare — se simte singură şi cumplit de nenorocită ; cu faţa îngropată-n pernă, plînge pînă în ziuă, neavînd altă mîngîiere, altă zare de lumină, în noaptea şi deşertul vieţii ei devastate, decît gîndul, presimţirea c-are să moară... gîndul acesta binefăcător nu ştia nici ea cum i-a venit, dar îi umplea sufletul, îi acoperea durerea ca o speranţă de mîrituire apropiată.</said></p>
<p n="ROM010494"><said direct=False>— Ce e ? întreabă îngrijat bătrînul, văzînd-o aşa de dimineaţă, şi mîna stîngă începe să-i tremure.</said></p>
<p n="ROM010495"><said direct=False>— Nimic, tată, ce te sperii aşa ? Nu s-a întîmplat nimic.</said></p>
<p n="ROM010496"><said direct=False>— A murit Zoe ? spune... Ninico dragă, uite, sunt liniştit, spune-mi, te rog...</said></p>
<p n="ROM010497"><said direct=False>Şi bătrînul, privind-o fix ca un alucinat, s-aşază pe scaun, mîna stîngă-i tremura mai tare.</said></p>
<p n="ROM010498"><said direct=False>Ana-l asigură că nu-i nimic, absolut nimica : mă-tuşă-sa e bine, e mult mai bine. Dac-a venit aşa de dimineaţă, e c-a visat un vis urît, şi s-a deşteptat c-un început de friguri ; nici n-a mai spus la nimeni, pentru că n-ar fi lăsat-o să plece ; e ostenita şi vrea să se culce puţin.</said></p>
<p n="ROM010499"><said direct=False>— Dar la tine-i frig... aşteaptă.</said></p>
<p n="ROM010500"><said direct=False>Şi se scoală să sune, cînd intră servitoarea :</said></p>
<p n="ROM010501"><said direct=False>— A venit Rosa de la coana Zoe, că cică întreabă de coniţa Ninica...</said></p>
<p n="ROM010502"><said direct=False>Racliş răsuflă, numai acum se convinge că nu s-a întîmplat nimic.</said></p>
<p n="ROM010503"><said direct=False>— Bine, Mario, spune-i că-i bine... ori nu, spune că-i niţel bolnavă... Nu-i aşa, Ninico ?... şi să faci iute focu...</said></p>
<p n="ROM010504"><said direct=False>Dar iată că trec zile, trec săptămîni, şi Ana nu se mai duce pe la mătuşă-sa. Nu e bolnavă, n-are nimic, se supără cînd îi pomeneşte tată-său de doctor; dacă n-are nimic !... e anemică, totdeauna a fost ea aşa palidă; o milă, o iubire din ce în ce mai adîncă pentru tată-său dă ochilor ei priviri de o nespusă duioşie, la fiecare ceas îl întreabă dacă e bine, dacă nu e supărat pe ea, şi-i spune mereu că de acum n-are să mai plece de lângă el, că e aşa de fericită să stea în casă, să joace în toate serile écarté şi să-i citească jurnalul, şi să-i pregătească cu mina ei în toate dimineţile cafeaua cu lapte...</said></p>
<p n="ROM010505"><said direct=False>Dar intr-o seară, pe cînd îi citea, deodată încep să-i joace literile subt ochi, şi nu mai vede nimic ; o clipă creşe c-are să leşine, şi-şi duce palma la ochi...</said></p>
<p n="ROM010506"><said direct=False>— Ninico, dragă, ce ai ? Să trimet după doctor.</said></p>
<p n="ROM010507"><said direct=False>Ea face un efort suprem şi se scoală, e albă ca marmura, cearcă să surîdă, şi ochii îi sticlesc straniu.</said></p>
<p n="ROM010508"><said direct=False>— O, nu, te rog, n-am nimic, uite, mi-a trecut.</said></p>
<p n="ROM010509"><said direct=False>Ar mai putea să citească, dar e ostenită, trebuie să fie tîrziu.</said></p>
<p n="ROM010510"><said direct=False>Ana-şi aprinde lumînarea-n odaie şi-ncuie uşa. Ideea c-ar putea aduce tată-său, fără voia ei, un doctor o înspăimîntă. De cîteva zile se simte slabă, la masă îi vine rău, are oroare de tot ce e mîncare, şi adesea osteneala ce şi-o dă ca să se stăpînească îi asudă spatele ş-o moleşeşte. Atît se deprinsese cu gîndul morţii, că în tot</said></p>
<p n="ROM010511"><said direct=False>Carul pribegiei din 1916.</said></p>
<p n="ROM010512"><said direct=False>ce simte mai neobicinuit ea vede semne că i s-apropie sfîrşitul. Uneori o înspăimîntă închipuirea păcii şi golului etern; o sfîşiere crudă şi fiziceşte dureroasă, o greutate de foc i se lasă atunci pe piept ş-o arde, i se pare că i-a dat cineva brînci într-un abis, şi cade, cade mereu în întuneric şi-n necunoscut.</said></p>
<p n="ROM010513"><said direct=False>Adesea noaptea, după ce stînge lumînarea, dă tran-sperantul la o parte şi se uită la fereastra lui Dan, vede lumină pînă târziu şi cîteodată i se pare că se mişcă ceva acolo, o dor ochii, aţintindu-i, dar nu distinge nimic, şi totuşi, cînd se stinge lumina, ii trece un fior de o tristeţă neînţeleasă, parcă s-a rupt ceva din viaţa ei.</said></p>
<p n="ROM010514"><said direct=False>E dimineaţă. Racliş se primblă prin odaie, dă cu ochii de călindarul din părete şi-şi aduce aminte să-l descarce de ziua de ieri: marţi, 27 fevruarie; trece şi iarna asta; apoi îşi reia şirul gîndurilor: desigur bănuieşte Ninica, poate chiar ştie, şi de aceea nu vrea să vadă pe nimeni; iată patru luni aproape de cînd nu se mai duce nicăieri şi, cum vine cineva s-o vadă, se-ncuie-n odaie. Şi cum a slăbit, mititica de ea. Ştie, trebuie să-i fi spus cineva — Peruianu, poate; deşi se jură că nici n-a gîndit; dar atunci pentru ce s-a arătat dispus să mărească el zestrea Ninicăi — auzi obrăznicie, ca şi cînd Ninica ar fi orfană, ş-ar avea nevoie de pomana lui... Biata copilă! Ea ştie... şi ce delicată e, nici o vorbă de mustrare, căci ar avea dreptul să-l mustre, ca pe un părinte netrebnic ce a fost. Cu toate astea, are să-i spuie, da, are să-i spuie chiar astăzi, chiar acum, cînd o intra ; să-şi ia o sarcină de pe suflet; uite-aşa are să-i zică... sau nu, mai scurt: „Nino, fata mea, copilul meu cel mai iubit, am fost un nebun, nu m-am gîndit...” Nu, nu, nici aşa... de-a dreptul mai bine: „Suntem săraci, am căutat să...”</said></p>
<p n="ROM010515"><said direct=False>— Tată, tată, sunt pierdută... omoară-mă... oh, ce ruşine!...</said></p>
<p n="ROM010516"><said direct=False>Şi Ana plînge, ascunzîndu-şi faţa la pieptul nefericitului bătrîn, care crede că această durere este deznodă-mîntul grăbit al gîndurilor lui; şi pe cînd el bîlbîie cuvinte nedesluşite, de mîngîiere, ea, într-o criză sfîşie-toare de nervi, ca în delir, îi spune tot, tot.</said></p>
<p n="ROM010517"><said direct=False>— Nu-nţeleg. Ce zici ?...</said></p>
<p n="ROM010518"><said direct=False>O, durerea de a spune înc-o dată asemenea orori!</said></p>
<p n="ROM010519"><said direct=False>Şi i-a spus din nou, îngenunchind la picioarele lui şi tremurînd ca varga...</said></p>
<p n="ROM010520"><said direct=False>De mult erau îmbrăţişaţi, şi plîngeau amîndoi, amuţiţi de durere, cînd uşa se deschide largă şi apare Zoe, vijelioasă.</said></p>
<p n="ROM010521"><said direct=False>— Ai spus tu să mă lase Mişu, ca să te ia pe tine ?</said></p>
<p n="ROM010522"><said direct=False>— Eu?</said></p>
<p n="ROM010523"><said direct=False>Peruianu, din ce în ce mai îngrijat de urmările acelui moment de pătimaşă orbire şi uitare de sine, venise mereu pe la cumnatu-său... Dar bine, să nu vadă pe Ana ?... şi se făcea că nu-nţelege ce însemnează sălbăticia ei de a se încuia în odaie şi a fugi aşa de toată lumea ; nici pe el nu vrea să-l vadă ?... asta nu putea să fie decît o boală, o manie; altfel, nu-şi explica,.. Bătrînul îi descria indispoziţiile copilei, lipsa de poftă de mîncare, tînjirea, ameţelile, groaza ei de doctor... şi-şi arăta presupunerile lui:</said></p>
<p n="ROM010524"><said direct=False>— Ea a răcit probabil de-atunci dimineaţa, de cum a venit am văzut că nu-i e bine... i s-a stricat sto-macu... şi asta i-a dat ca un fel de friguri, nu-i aşa că friguri trebui să fie ?...</said></p>
<p n="ROM010525"><said direct=False>— Friguri, nu mai încape vorbă...</said></p>
<p n="ROM010526"><said direct=False>Şi Peruianu întîi bănui, în urmă rămase convins că acele friguri ale Anei erau simptomele sarcinei. O bucurie feroce se amestecă în neliniştea lui... Cum e nevastă-sa slabă şi prăpădită, s-ar putea întîmpla să moară cînd ar auzi... dar şi fără asta ; el a suferit destul, a muncit ca un hamal, a strîns ban peste ban, de cîte plăceri nu s-a privat!... I se pare c-ar avea şi el dreptul la cîţiva ani de fericire în viaţa asta de pusnic şi de osîndit pe care-a dus-o pîn-acuma. Gîn-dul lui trecea de la Zoe la Ana, şi-i da senzaţia unei ieşiri la lumină dintr-o peşteră întunecoasă. Tinereţa, voluptăţile Anei îi desfăşurau perspective de un farmec tulburător: simţea că i se ridică sîngele la cap.</said></p>
<p n="ROM010527"><said direct=False>Se hotărî să aibă o întrevedere cu Aspazia ; se şi cam rudeau prin Mavrichi; ea făcuse aceasţă casă nenorocită, ea-i legase viaţa de o femeie vecinie bolnavă.</said></p>
<p n="ROM010528"><said direct=False>Ce veselie diabolică avea Aspazia asta : închipui-ţi-vă, l-a făcut să rîdă.</said></p>
<p n="ROM010529"><said direct=False>— A, ştrengarule, va să zică mi te-ai dat la lucru fraged !</said></p>
<p n="ROM010530"><said direct=False>Era grozav de intrigată să afle cum s-a petrecut lucrul... Şi-l sili să-i descrie în toate amănuntele „momentul psicologic”, cum zicea ea.</said></p>
<p n="ROM010531"><said direct=False>Cine i-ar fi auzit atunci ce glume crude şi pline de cinism spuneau şi cum se amuzau pe subiectul acesta ar fi rămas uimit şi nu şi-ar fi putut explica cum, în faţa celor mai sfîşietoare dureri, pot unii oameni găsi atîta sinistră bucurie, atîta rîs nesimţitor.</said></p>
<p n="ROM010532"><said direct=False>— Ei, bată-te, Mişule, că mucalit ai mai fost...</said></p>
<p n="ROM010533"><said direct=False>Şi Aspazia-şi ştergea ochii; de mult nu mai rîsese-aşa, cu lacrimi.</said></p>
<p n="ROM010534"><said direct=False>— Ia lasă gluma, cum rămîne ?</said></p>
<p n="ROM010535"><said direct=True>— Asta-i! Ţi-am spus că fac —</said><said direct=False> fac. Ce-ţi pasă ?</said></p>
<p n="ROM010536"><said direct=False>— Vezi de-o răsuceşte bine... Ai luat zece mii ca să-mi legi capul, o să iai douăzeci... ca să mi-l dezlegi... Cine-mi mai eşti!...</said></p>
<p n="ROM010537"><said direct=False>Dar aci i s-a înfundat şi Aspaziei, cît era ea de meşteră. Zoe, în adevăr, a avut o criză de nervi îngrijitoare cînd i-a spus buna ei prietenă, Aspazia, toată infamia stricatului de Mişu, care nu mai merita un ceas — după cele ce făcuse — să mai trăiască c-o soţie atît de bună, de iubită şi de respectată de toată lumea. Da’ nici o clipă să nu mai stea la gînduri; s-o asculte pe ea, Aspaziţa, care-a iubit-o-ntotdeauna ca pe ochii din cap, să nu-i fie milă... da’ de loc, na!; ca la un cîine să-i dea cu piciorul. Slavă Domnului, de ce-avem divorţ, dacă nu pentru astfel de lucruri !</said></p>
</sample>
<sample><p n="ROM01097"><said direct=False>— Dejunăm la Iordachi împreună, îi spuse-ncet Priboianu, puindu-şi cravata.</said></p>
<p n="ROM01098"><said direct=False>Uşa se deschise larg, şi junele Alfred Gamulea, ce-i mai zice şi Bimbirică, apăru. Nalt, cu părul negru, buclat la tîmple, cu jobenul pe ceafă, un baston gros la subţioară, de-un fir negru de mătase îi atîrnă monoclul pe vesta albă de pichet, jachetă cafenie, foarte lungă-n poale la spate, pantaloni largi, în coloarea oului de raţă, se crede frumos, deştept, irezistibil, şi pe figura lui vecinie oţărîtă se vede un dispreţ, un dizgust de toate cele, ca şi cînd ar zice mereu : „în ce lume infectă, Doamne, pu ce canalii sunt osîndit să trăiesc ! A făcut în şase ani trei clase gimnaziale la Craiova. Şi-a fabricat un certificat de şapte clase. A fost cîteva luni funcţionar la Regie, unde-şi crea peste leafă mici suplimente nu tocmai cinstite. A servit doi ani, ca spion, în poliţia secretă a capitalei, de unde a trecut de-a dreptul reporter la o gazetă guvernamentală subvenţionată (ce pleonasm !). Uşile tuturor înaltelor autorităţi îi erau deschise, la „Capşa” discuta politică cu mărimile — reporterul partidului — nu umbla pe jos decît la braţul unui ministru, ş-atunci muscalul lui „domnu Alfred” mîna la pas pe lîngă trotuar ; punea supre-fecţi în slujbă, înlesnea furnituri, antreprize, tranzacţii între stat şi particulari» deplasa voturi în Parlament... O, era teribil domnu Alfred în zilele lui de glorie. Dar s-a lăcomit din cale-afară; ş-a făcut şi imprudenţi... într-o zi a publicat în „ziarul său” o informaţie, cam pripită : „Aflăm cu plăcere că simpaticul nostru amic şi confrate Alfred Gamulea se va logodi zilele acestea cu gentila d-şoară Ema Comino, fiica domnului colonel Comino. Felicităm etc...” A doua zi colonelul a tras două palme milităreşti simpaticului ginere. Lucrul a făcut zgomot. Tot pe atunci — căci aşa vin afurisitele de belele, cu grămada — cîţiva indiscreţi s-au plîns că domnul Alfred le-a luat bani ca să le dea slujbe, ş-au rămas pe drumuri... Dacă vă închipuiţi că tînărul Gamulea, în faţa atîtor scandate s-a dat afund, sau şi-a mai pierdut din aerele sale de erou, vă înşelaţi amar : nu-l cunoaşteţi. E drept că, victimă acestor infame calomnii, s-a retras de la ziar. De astă dată informaţia începea aşa : „Anunţăm cu regret pe cititorii noştri că...” Dar acelaşi june galant, cu aceeaşi figură importantă şi despreţuitoare, se primbla pe Calea Victoriei (căci şi fără muscal te poţi primbla pe Calea Victoriei), îşi lua regulat obicinuita consumaţie la „Capşa”, şi dacă miniştrii erau mîndri şi nu se mai primblau cu el la braţ, avea în schimb foarte mulţi deputaţi şi persoane de consideraţie cu cari era per tu şi cari s-ar fi dat în foc pentru „nostimul” lor Bimbirică. Ştia atîtea drăcii, făcea atîtea servicii... La franţuzeşte o cam codăl-ghea 13 : se gîdila grozav cînd îi vorbeai limbă străină. Acum, de cîteva luni, era informator la Alarma.</said></p>
<p n="ROM01099"><said direct=True>— Cam tîrziu, logofete, îi zise Priboianu, uitîndu-se la ceas, şi, luîndu-i foile, se aşeză la masă, c-un creion albastru, să le citească, căci —</said><said direct=False> pentru motive ştiute — controla întotdeauna ştirile d-lui Alfred.</said></p>
<p n="ROM010100"><said direct=False>— Cică mai slăbeşte-ne, nene, cu „consiliele de miniştri!” „Aflăm din izvor sigur că mîine la orele 4 p.m. se va ţinea un consiliu de miniştri.” Ei şi ?... Nu mai pune, dragă Bimbirică, informaţii de astea !</said></p>
<p n="ROM010101"><said direct=False>După ce mai tăia cu creionul cîteva ştiri bănuite, trimise foile la tipografie, îşi îndesă pe cap pălăria lui moale, foarte veche, despre care Dan zicea într-o zi privind-o cum sta pleoştită pe masă : „Domnule director, zău c-a-nceput să-ţi semene ca un frate pălăria asta, uite, mă uit la ea şi văd figura d-tale”.</said></p>
<p n="ROM010102"><said direct=False>Erau douăsprezece.</said></p>
<p n="ROM010103"><said direct=False>— Hai, băieţi, daţi-i zor, să ieşim la două ! Hai, Dane.</said></p>
<p n="ROM010104"><said direct=False>Acesta scria o notiţă despre „Serata şcolară“ a pensionului „Raspal“.</said></p>
<p n="ROM010105"><said direct=False>Priboianu se impacienta.</said></p>
<p n="ROM010106"><said direct=False>— Sper că n-o faci în versuri.</said></p>
<p n="ROM010107"><said direct=False>Afară îl întrebă, privindu-l în ochi cu o dragoste şi bunătate părintească :</said></p>
<p n="ROM010108"><said direct=False>— Tu poate vroiai ceva lei ?...</said></p>
<p n="ROM010109"><said direct=False>Dan se jena-ntotdeauna să ceară-nainte. Avea trei sute de lei pe lună, pentru două foiletoane pe săptă-mînă, avea şi de la pension 1.500 de lei pe an, dar era foarte nepractic şi nechibzuit în privinţa paralelor. Nu ştia nici el singur cum se face de e vecinic în deficit cu leafa pe-o lună.</said></p>
<p n="ROM010110"><said direct=False>— Aş vrea să mă duc pentru cîteva zile la Sinaia, zise plictisit şi evitînd de a răspunde direct la întrebare.</said></p>
<p n="ROM010111"><said direct=False>Priboianu îi dete un bilet de-o sută şi îi spuse zîm-bind, ca unui copil:</said></p>
<p n="ROM010112"><said direct=False>— Bagă de seamă să n-o pierzi.</said></p>
<p n="ROM010113"><said direct=False>Era ceva din duioşia şi delicateţa unei mame în iubirea pe care-o avea Priboianu pentru Dan. Şi greu şi-ar fi închipuit cineva o aşa apropiere de sentimente între aceşti oameni. Priboianu, gros, vorbariţ, expansiv cu toată lumea, zgomotos, iubitor de chefuri şi absolut străin de tot ce e artă. Dan, slăbuţ, blajin, sfiicios cu lumea, pururea gînditor, contemplativ, figură şi temperament de artist. Avea mult în el din resemnarea, evlavia şi melancolia mă-sei. Ş-adesea îi revenea în minte, ca un tablou, atitudinea ei de sfîntă şi de martiră, o revedea, stînd îngenuncheată ceasuri întregi la icoane, cu ochii în psaltire, cu buzele tremurînd de-o şoaptă, pe care numai Dumnezeu o auzea, şi toată figura ei tristă, scăldată într-o lumină stranie, ca la unii sfinţi din cărţile bisericeşti... De unde venea oare lumina aceea misterioasă, ce cădea ca o mîngîiere divină pe capul blînd şi nefericit al mă-sei ?... El purta încă melancolia părinţilor ş-a copilăriei lui, pe cînd în Pri-boianu trăia nealterată veselia, francheţa şi spiritul de afaceri al fabricantului de la Cîmpuluţg. Dar amîn-doi buni, cinstiţi şi plini de milă pentru durerile altora. Făcuse cunoştinţă la birt, acum şase ani. Priboianu era mai mare cu zece ani ; dar nu pentru asta-i zicea tu şi mă; aşa zicea el din prima zi la toţi acei cu cari vroia să păstreze raporturi amicale. Dan, însă, cu toate protestările acestuia, nu-şi putuse deprinde limba să-i zică altfel decît dumneata şi domnule director, fără nici o intenţie de a limita familiaritatea.</said></p>
<p n="ROM010114"><said direct=False>La dejun Priboianu îl întrebă de ce nu s-apucă să fac-o carte didactică, o gramatică romînă, bunăoară,, ar fi o afacere minunată.</said></p>
<p n="ROM010115"><said direct=False>Dan zîmbi. Îl seduse o glumă.</said></p>
<p n="ROM010116"><said direct=False>— Domnule director, cred că asta nu-i în legătură cu suta noastră de adineoarea.</said></p>
<p n="ROM010117"><said direct=False>Apoi îi explică cum ar trebui schimbat întreg sistemul de învăţămînt ; azi şi programele, şi cărţile didactice, şi profesorii fac din şcoală o fabrică de spoială. De mic îl ia pe copil la „substantive, prepoziţiuni, in-terjecţiuni”, şi el, sărăcuţul, se trudeşte, cu figura speriată, să le pronunţe, să-nveţe papagaliceşte ceea ce nici dascălul nu pricepe ; înlăuntru mintea lui doarme pentru şcoală, şi pe deasupra s-aşterne un lustru, o pojghiţă, care crapă şi cade cum dă de soare, şi de libertate, cum scapă de bidineaua dascălului. Şi bieţii băieţi trec prin şcoală ca printr-un loc de tortură. Desfătarea cu care la sfîrşitul anului, imediat după un examen, îşi aruncă şcolarul cărţile, caietele, tot ce-i mai aminteşte chinurile unei clase de care-a scăpat, este, poate, cea mai elocventă manifestare şi revoltă a conştiinţei lui în contra acestui sistem de a-1 îndopa în silă şi pe nemestecate cu o hrană nepreparată pentru el şi imposibil de digerat. Cum să nu-i pară bine, cînd scapă de şcoală, că poate să uite, să-şi uşureze capul ostenit şi ameţit de-atîtea lucruri, pe cari nu le-a înţeles, nu le-a simţit intrînd în mintea şi-n viaţa lui, ca ceva cald şi sănătos care se topeşte, se amestecă cu sîngele lui şi-i face bine.</said></p>
<p n="ROM010118"><said direct=False>Dan se încălzea. Erau gînduri cari-l frămîntau pe el de mult, şi parcă simţea că i se limpezesc şi mai bine spuindu-le.</said></p>
<p n="ROM010119"><said direct=False>— O gramatică romînă ?... Dar aceasta ar trebui să răsară, să crească din mintea şi vorba copilului, cum îi cresc dinţii în gingii, iar nu s-aşternem cu lopata definiţii stupide şi forme goale, cari-1 sperie şi-l zăpăcesc. O bună carte de lectură, cu explicări blînde, omeneşti, cari să-i arate înţelesul, funcţiunea şi viaţa fiecărei vorbe, să vadă copilul că limba e ceva viu, organic, să-i fie drag s-o înveţe, s-o priceapă bine în toate secretele dezvoltării ei; ...asta ar trebui mai întîi. Ce comoară de frumuseţi doarme îngropată în poeziile poporului nostru, şi bieţii băieţi habar n-au cîte cunoş-tinţi ar putea ieşi de-acolo ! Ei îşi cheltuiesc o bună parte din energia şi spontaneitatea minţei lor crude pe tipicurile pedante, pe formulele goale ale unei învăţături artificiale. Ce dragoste să mai simtă pentru limba romînească bietul şcolar, cînd dascălul moţăie cu nasu-n gramatică şi crede c-acolo-i toată pricopseala !...</said></p>
<p n="ROM010120"><said direct=False>Priboianu, cu coatele pe masă, se uita ţintă în ochii lui calzi, mobili, expresivi, îl asculta cu nesaţ.</said></p>
<p n="ROM010121"><said direct=False>Dan, uşurat ca de-o greutate ce-i apăsa mintea, respiră adînc şi faţa i se lumină într-un zîmbet ce părea că anunţă o glumă.</said></p>
<p n="ROM010122"><said direct=False>— E, domnule director, am şi eu utopiile mele, de mult visez o şcoală, un ideal de şcoală, unde băiatul să vie cu plăcere, să-i fie drag să-nveţe, nu pentru o diplomă, ci pentru a-şi satisface neliniştea, nevoia firească a minţii lui, o şcoală unde să nu fie examene, şi note, şi apel nominal, unde profesorul să fie un prieten bun al elevilor, pentru ca aceştia să-l iubească, să le fie dor de el cînd nu-i de faţa, să li se pară că-i aud mereu cuvîntul lui, blînd şi înţelept, toată viaţa să-şi aduc-aminte de ce-au învăţat cu el la şcoala... în sfîrşit, ce să-ţi mai spun ? Cînd vei fi ministru de culte, îţi voi expune pe larg planul meu de organizare !...</said></p>
<p n="ROM010123"><said direct=False>Şi Dan sfîrşi c-un gest mare, exagerat, ca şi cum ar fi rîs de vorbele altuia.</said></p>
<p n="ROM010124"><said direct=False>Dacă pleci din Bucureşti cu trenul care merge spre Predeal, după trei ceasuri de drum — bineînţeles acci-dentele nu intră-n socoteală — şi dacă lenea şi lipsa de dragoste pentru priveliştile naturei te ţin pironit pe bancheta ta plină de purici — să nu te plîngi, cititorule, că nu te-a prevenit nimeni — începi a vedea tot mai des nălucind pe la ferestre rampele podurilor, şi-n aceeaşi clipeală auzi vîjîind pe sub vagon o apă repede şi puternică, ce parcă numai cu acest vuiet al ei îţi dă o senzaţie de răcoare; apoi, dealuri neregulate, din ce în ce mai strînse, mai apropiate, încep a se ivi pe la ferestre, ca nişte pumni monstruoşi, ameninţători, ce parc-ar voi să spargă geamul, să te provoace : scoală, călătorule, c-ai intrat în umbra îmbătătoare a Carpa-ţilor, scoală de vezi munţii cum se ridică nainte ca nişte domuri colosale în ruină, şi Prahova cum fuge, se îndoaie şi şuieră, ca un şarpe formidabil, sub roţile vagoanelor. Priveşte. S-a dus monotonia cîmpului ras. De-aci încolo, clipeşti, şi alt tablou, altă vedere ţi se deschide. Valea se îngustează, de o parte şi de alta maluri surpate, dealuri rupte, prăpăstioase, ca nişte animale fantastice, îşi arată pîntecele desfăcut, cu urme de rugină roşii ca sîngele, pe sus stînci urieşe, diforme, se încalecă, se-nghesuiesc, unele parc-au plecat, ş-o dată s-au răsgîndit, cîte un „in-folio” gigantic îţi dă închipuiri fabuloase. Trenul urcă mereu. Din cînd în cînd vezi şoseaua încingînd ca un brîu puternic şoldurile munţilor. Pe albia-i neregulată, Prahova, verzuie, păstrând încă sălbătăcia şi răcoarea munţilor din cari-a ieşit, aci parcă se leneveşte, se-ntinde molatic, ca braţul ostenit al unei cadîne frumoase, aci spumegînd se repede cu furie şi strigă parcă de frica stîncilor ieşite din pămînt, ca nişte mîni schiloade ce vor s-o cuprindă. Deodată vezi înaintea trenului că drumul se închide, un munte năruit astupă valea de-a curmezişul ; dar o gură neagră se cască în masa vînătă de piatră, toţi se reped la geamuri să le închidă, intri-n întuneric. E primul tunel, apoi altul, şi valea se lărgeşte, codrii întunecaţi îmbracă înălţimele, se întind, se scoboară tot mai aproape, valea se îngustează iar, în dreapta un părete verde-închis — te miri cum stau copacii — dar în stînga începe să s-aşeze un platou la poalele brădi-şului, din care iese gol masivul Bucegiului. Sus pe platou apar vile, din balcoane copii şi bone salută trenul cu stăruitoare fluturări de batistă. Şi ce curios răsună pe-aici, repercutat, huruitul roţilor şi gîfîitul greu, puternic al maşinei. Un şuier lung, speriat, aproape jalnic, trezeşte somnul codrilor, toată valea auieşte de-un ecou frumos, muzical... Sinaia.</said></p>
<p n="ROM010125"><said direct=False>E dimineaţă ; apele aburesc ; somnoroase, vilele încep a-şi deschide ferestrele, ţăranii cu cai pregătiţi de ex-cursiune aşteaptă pe la porţi ; cîte un domn cu ochii împainjiniţi, în cămaşă de noapte, iese-n balcon şi, scărpinîndu-şi coastele, stă cîtva buimac, cu privirea dusă, uitită — copacii par osteniţi, asudaţi: clopotul din deal, de la mînăstire, răsună ca-n pădure, clar, tremurător, duios. Piscurile munţilor se auresc. Sinaia e în umbră. Copii veseli, aduşi la grădină de bone ce fac pe melancolicele, se joacă, aleargă, sub picioruşele lor sună prundul de pe aleele dispuse în amfiteatru, Între cele două oteluri principale. începe lumea să iasă la plimblare. Jos, în parcul de sub ferestrele hotelului „Caraiman”, s-a înfiinţat obicinuita partidă de crochet. Mulţi tineri se opresc16 în loc sa privească, nu că jocul în sine ar prezinta vreun interes pentru spectatori, dar între parteneri sunt cîteva domnişoare drăguţe, şi între acestea, în primul rînd, e cunoştinţa noastră de la pension, Ana Racliş. Şi, oricum, e o plăcere să te uiţi la o fată frumoasă. Dacă pe stradă, şi-ntorci capul după ea, şi parcă-ţi pare rău că trece aşa, inconştientă de ce fior îţi lasă ; dar cînd poţi ceasuri întregi să stai deoparte şi s-o priveşti cum umblă, cum rîde, cum îşi ridică braţele, cum îşi mlădie trupul... Cel puţin, aceasta trebuie să se petreacă în gîndul domnişorilor de pe de lături, cari de-o oră nu găsesc altă-ceva mai bun de făcut decît să se uite la un joc despre care sunt de acord cu toţii că e cît se poate [de] anost şi la care-ar fi foarte fericiţi să ia şi ei parte.</said></p>
<p n="ROM010126"><said direct=False>Ana, c-o pălărie mare de paie dată cam pe ceafă, într-o rochie de flanelă albă cu dungi albastre, umbla, legănîndu-şi capul şi trupul ca un copil răsfăţat, vorbea tare, rîdea de toate cele. Privirea, gesturile, toată fiinţa ei avea un aer ştrengăresc, care-o prindea de minune. Un ofiţer din roşiori iar îşi ciocni tocurile şi, drept ca-n faţa unui superior, nu ştiu ce-i mai spuse — ceva de haz, probabil, că ea începu să rîdă cu hohot şi, ridi-cîndu-şi capul, ca o vrabie care bea apă, o dată conteni din rîs şi făcu ochii mari ca de ceva neaşteptat...</said></p>
<p n="ROM010127"><said direct=False>— A, domnu Dan, bună dimineaţa, cînd ai venit ? Dă-te jos, c-am să-ţi spun ceva.</said></p>
<p n="ROM010128"><said direct=False>Şi toţi se uitară în sus, să vadă cu cine vorbeşte ; dar nu văzură nimic.</said></p>
<p n="ROM010129"><said direct=False>Dan se sculase pîn-a nu se lumina bine de ziuă. În otel dormeau toţi. Se-mbrăcă mai mult pe-ntuneric şi, deschizînd fereastra care dădea-n grădină, începu să privească cum se dezvălesc încet din umbră şi parcă cresc în desişuri negre de copaci vilele cochete ale acestui orăşel de munte, singurul adăpost răcoros mai aproape de capitală ; şi fantazia lui, pururea darnică, ti spuse să-şi aleagă una, care i-o plăcea ; şi el îşi alese una micuţă — de-abia se zărea într-un boschet de brazi — pe dealul din faţă ; dar n-apuca să se instaleze bine, şi îi veneau o mulţime de prietini, şi nu-n-căpeau toţi, atunci îşi alegea una mai mare... ş-adecă de ce nu şi-ar lua-o pe cea mai bogată şi mai încăpătoare ?... să-şi aibă fiecare odaia lui, mobilată frumos ; pe lîngă asta, avea, bineînţeles, o bibliotecă frumoasă ş-un venit... ca să poată trăi şi iarna, să lucreze, să scrie, cu prietinii — să fie o întrecere între ei; fiecare să scrie în secret de ceilalţi, şi cînd va isprăvi, să-i adune pe toţi şi să le citească. Se gîndea la cele mai însemnate talente ale timpului său : poetul Stelian, care dăduse deja literaturei romîne un volum de poezii de cea mai mare originalitate ca adîncime de gîndiri şi ca tăietură de vers şi care era nevoit să-şi cheltuiască tot focul, toată splendoarea inteligenţii lui scriind articole politice la un ziar de partid, umplîndu-şi sufletul iui delicat şi visător de proza amară a unei vieţi de intrigi şi de lupte viclene şi meschine, din cari el, în orice caz, va ieşi învins şi nenorocit; dar bietul Graur, unul din cei mai buni nuvelişti romîni, lucrînd şapte ceasuri pe zi la contabilitatea Ministerului de Interne, unde toţi şefii de birou se cred mult mai deştepţi decît el, şi-şi fac semne cînd îl întreabă cîte ceva, şi glumesc pe socoteala hainelor lui cam vechi, a umbletului, a pieptănăturei şi a tot ce li se pare caraghios, fiindcă iese din sfera aşteptărei şi priceperei lor ; dar Petroni, scriitorul dramatic care a dat teatrului romînesc primele piese, pline de viaţă şi de talent, şi care se zbuciumă de atîţia ani în întreprinderi comerciale, pentru a căror reuşită se cere spirit practic şi o mulţime de alte însuşiri pe cari el nu vrea să se convingă că nu le are... 4 şi Dan îi lua pe toţi şi-i ducea cu el departe... acum nu mai vroia la Sinaia, îi ducea cu el ia o moşie mare, unde fiecare-şi avea vila lui separată, înconjurată de arbori seculari, acolo scriau capodopere, moşia lor devenea centrul intelectual şi artistic al ţărei, vara plecau cu toţii în străinătate. Unde era el, cînd gălăgia de sub fereastră îl deşteptă. Se uită jos ; deocamdată nu cunoscu pe Ana, dar glasul şi rîsul ei îl asigurară imediat că sub pălăria aceea mare era ea.</said></p>
<p n="ROM010130"><said direct=False>De un ceas o privea cum se joacă, zglobie, veselă, ameţită, ca de un vin tare, de propria ei tinereţă şi sănătate. Şi toate gîndurile lui se abătură asupra acestei vieţi curate, pentru care lumea nu era încă decît vis şi lumină.</said></p>
<p n="ROM010131"><said direct=False>Rămasă fără mamă la vîrsta de nouă ani, Ana crescuse pînă la 16 ani în pensionul doamnei Raspal. Familia ei făcea parte din vechea aristocraţie a capitalei. Sora ei mai mare era măritată cu Nicu Lambrino, ministru de culte pe vremea aceea ; tată-său, un om fără multă învăţătură, dar bun şi plăcut la vorbă, venea mai în fiecare duminică c-o cutie mare de bomboane ; Ana aştepta, gătită ca de bal: avea rochii multe, de o eleganţă şi de o scumpete ce nu se potrivea de loc cu vîrsta ei. Tată-său o ducea la Şosea, la „Capşa”, la teatru ; o dată a dus-o şi la club, dar copila, sastisită de-atîta lume străină, l-a apucat de pulpana jachetei şi, gata să plîngă, l-a rugat s-o ducă la pension. În şcoală învăţa numai ce-i plăcea ei şi intra în clasă cînd voia. Uneori o apucau toane de răutate : ţipa, spunea mici obrăznicii guvernantelor şi chiar directoarei; altă dată se ducea c-o cutie plină de bomboane-n grădină, fetele se strîngeau în jurul ei, cele mici întindeau mî-nuţa, închizînd din ochi ca pisicele ; ea deschidea cutia şi, luînd cîte-o bomboană, o ridica în sus, se făcea c-o dă şi o scăpa jos, unde o strivea imediat cu piciorul, ş-o amesteca bine cu ţărna, ca şi cînd s-ar fi temut să nu adune cineva frimiturile; după ce le chirfosea aşa pe toate, învineţind de răutate şi de pofta distrugerii, rupea cutia şi, aruncîjid bucăţile, apucată de un hohot, jumătate rîs, jumătate plîns, fugea în odaie — avea odaia ei — unde se încuia cu cheia şi nu ieşea pînă seara. Cîteva zile nu mai vorbea cu nimeni. Apoi deodată — în timpul unei recreaţii — începea să îmbrăţişeze pe camaradele ei de clasă şi, deschizîndu-şi pupitrul, le împărţea bomboane, gravuri, cutii, creioane colorate şi tot ce avea acolo, tot tezaurul ei de nimicuri scumpe, pînă la piesele de aur, cari constituiau banii ei de buzunar, dedea tot; şi ochii îi scînteiau de bucurie, mînile-i tremurau ; era o criză nervoasă, o adevărată beţie de a risipi, de a-şi arăta toată vanitatea ei de fată bogată şi răsfăţată.</said></p>
<p n="ROM010132"><said direct=False>Dan îşi aducea aminte ce rîs impertinent avea la început, la lecţiile lui, şi cum îl strîmba şi-i reproducea gesturile, pe cînd el vorbea ; din cînd în cînd o fixa, urmîndu-şi şirul, cu o privire blîndă, apoi cîte-o mica aluzie în cursul lecţiei, şi Ana, mai întîi agasată, în urmă, învinsă şi oareşicum umilită de atîta răbdare şi bunătate pe care nu izbutise s-o tulbure, sfîrşi prin a înţelege ş-a se căi; după două luni îl rugă s-o asculte şi pe ea, spunînd c-o adorabilă naivitate că-i place psicologia şi literatura şi s-a hotărît să le înveţe serios. Directoarei nu-i venea să creadă, tot pensionul s-a crucit de această minune. Cînd a împlinit şaisprezece ani, n-a mai vrut să stea în pension. Soră-sa o ducea în toate balurile. Din cînd în cînd venea încă pe la lecţiile lui. Adesea o vedea la teatru, ş-atunci ochii lor, în mulţime, găseau parcă o plăcere nouă de a se întîlni, de a-şi căuta o linie de privire printre capetele care se mişcau şi de a-şi trimite gînduri de mulţumire, de ascunsă înţelegere, de simpatie. În cursul săptămînii se vedeau la şcoală, ochii lor nu se mai priveau aşa ; ea părea că aduce îm creţii rochiei ei de mătase ceva din frivolitatea şi cochetăria balurilor în cari fusese.</said></p>
<p n="ROM010133"><said direct=False>Soarele era sus, şi Dan, cu coatele amorţite, tocmai se ridica să plece, cînd Ana dădu cu ochii de el şi-l strigă. El se roşi, se retrase iute de la fereastră. Îi părea rău c-a stat atîta... Şi ea, ce idee să-l strige aşa tare în faţa atîtor necunoscuţi! Un moment se gîndi să nu se ducă, dar ar fi fost ridicul. Îşi aprinse o ţigară şi, îndesîndu-şi pălăria pe cap, ieşi cu un aer plictisit. Ea-i sări înainte, întinzîndu-i mîna de departe.</said></p>
<p n="ROM010134"><said direct=False>— Dă-mi voie să-ţi prezint pe nepotu-meu, Albert Lambrino ; dorea de mult să te cunoască. Vezi ce nepot, mare am eu ?</said></p>
<p n="ROM010135"><said direct=False>Un tînăr nalt, alb la faţă şi frumuşel, cu părul blond, scurt şi creţ, se apropie de Dan şi puţin jenat la început, îi spuse că învaţă literile la Berlin, unde studenţii ro-mîni au fundat o societate literară, un cerc în care se citeşte cu dragoste şi se discută tot ce se produce în literatura noastră.</said></p>
<p n="ROM010136"><said direct=False>— Acolo numele d-voastră e cunoscut şi iubit de toţi.</said></p>
<p n="ROM010137"><said direct=False>În ochii tînărului se vedea dorinţa sinceră de a auzi, de a sorbi cuvintele lui Dan, ca să aibă ce duce camarazilor lui de la Berlin.</said></p>
<p n="ROM010138"><said direct=False>Nimic din fumurile şi strîmbăturile feciorilor de bani gata. De la cele dintîi vorbe ale acestuia, dispoziţia şi figura lui Dan se schimbă. Totdeauna în atenţia şi interesul pe care ni-l arată un nou cunoscut, sufletul nostru găseşte o plăcere, o sete irezistibilă de a se dez-văli, de a-şi cuceri parcă o nouă simpatie, şi nu ştiu ce fior de virginitate încălzeşte şi cheamă afară cele mai intime gînduri ale noastre.</said></p>
<p n="ROM010139"><said direct=False>Ana îi privea cu un zîmbet de mulţumire cum steteau amîndoi deoparte şi-şi vorbeau, ca doi buni prieteni cari nu se văzuseră de mult. Crochetul se isprăvi. Ana veni lingă ei.</said></p>
<p n="ROM010140"><said direct=False>— Haideţi de-aici, că bate soarele.</said></p>
<p n="ROM010141"><said direct=False>Şi tustrei porniră, păşind încet prin alee, pe unde mai era puţină umbră. Dan vorbea de cercurile literare din Bucureşti, de mişcarea intelectuală care se începe acum cu tinerimea care se ridică ; în linii repezi schiţa figurile scriitorilor mai însemnaţi şi felul lor de a înţelege arta.</said></p>
<p n="ROM010142"><said direct=False>În faţa otelului „Eduard” se opriră. Albert îl rugă să dejuneze împreună cu ei. În restaurant, bătrînul Racliş citea un ziar ; era singur la o masă cu vro zece tacîmuri.</said></p>
<p n="ROM010143"><said direct=False>— Tocmai te citisem, domnule Dan, ia şezi colea... Ano, uite Alarma, e un articol de domnu Dan. Ştii cum citeşte ea ş-adună tot ce scrii ? Uite-aşa are-un teanc acasă.</said></p>
<p n="ROM010144"><said direct=False>Şi bătrînul îşi ridică cît putu palma deasupra farfuriei. Apoi începu a se plînge de picioare şi de inimă, mai ales de inimă. Nu putea să umble mult pe jos. Avea numai cincizeci şi cinci de ani, dar era alb tot şi, cînd punea mîna pe ceva, îi tremurau degetele. În ziua aceea părea mai abătut, mai bătrîn.</said></p>
<p n="ROM010145"><said direct=False>Dan se sculă în picioare şi salută, puţin jenat. Era familia lui Racliş : ginerele şi fiica lui, ş-o fetiţă de vro nouă ani, cumnatu-său Peruianu, cu alţi doi copii...</said></p>
<p n="ROM010146"><said direct=False>Atît zîmbetul afabil al domnului ministru, cît şi imperceptibila închidere de ochi a doamnei păreau a spune : „Degeaba te emoţionezi, băiete, că noi nu te băgăm în seamă”.</said></p>
<p n="ROM010147"><said direct=False>Dan, între Racliş şi Albert, vorbea încet despre căldurile şi starea sanitară a capitalei, pe cînd ceilalţi plă-nuiau pe franţuzeşte o excursiune la Peşteră.</said></p>
<p n="ROM010148"><said direct=False>Ana se aplecă spre Dan, pe la spatele tînărului Lam~ brino.</said></p>
<p n="ROM010149"><said direct=False>— Vii şi d-ta mîine cu noi.</said></p>
<p n="ROM010150"><said direct=False>Dan ezita. Dacă în acest noi, gîndea el, n-ar fi atîtea mutre insuportabile...</said></p>
<p n="ROM010151"><said direct=False>— Dar nici nu mai încape vorbă, desigur că merge şi d-nul Dan cu noi.</said></p>
<p n="ROM010152"><said direct=False>Şi Albert îl rugă cu atîta insistenţă, că-l înduplecă.</said></p>
<p n="ROM010153"><said direct=False>— Dacă n-ai n mers d-ta, nici eu nu m-aş fi dus, zise Albert, cu ochii plini de mulţumire.</said></p>
<p n="ROM010154"><said direct=False>Ana îşi întoarse capul, puţin ironică.</said></p>
<p n="ROM010155"><said direct=False>— Bre, ce prietenie !</said></p>
<p n="ROM010156"><said direct=False>Dar imediat îşi luă seama şi, schimbînd tonul şi figura, cu o mobilitate de actriţă, se grăbi să repare impresia rea ce o făcuse amîndurora.</said></p>
<p n="ROM010157"><said direct=False>— Vezi Albert, trebui să-mi fii recunoscător, numai mie-mi datoreşti asta.</said></p>
<p n="ROM010158"><said direct=False>După masă Dan se duse să-şî scrie foiţa pentru jurnal, ca să fie liber a doua zi. Era cald. Lumea se retrăgea prin odăi. Pe-o bancă umbrită de brazi, Ana citi cu Albert articolul din Alarma. Era o dare de seamă, asupra unei cărţi de curînd apărute în Franţa: L'irréligion de l'avenir de Guyau 5. După ce expunea în scurt cuprinsul volumului, arăta influenţa binefăcătoare pe care o va exercita asupra tinerimei, filozoful modern ce deschidea, prin ideile lui generoase şi umanitare, un nou cîmp de cercetări şi de discuţii, un nou mod de a înţelege lumea şi viaţa.</said></p>
<p n="ROM010159"><said direct=False>„Veacul care vine, sfîrşea articolul, s-anunţă bine. Peste melancolia şi descurajarea pe care a împrăştiat-o în sufletele noastre, a tinerimii de azi, filozofia amara şi dizolvantă a lui Schoţenhauer, glasul lui Guyau se ridică, mîntuitor, ca un cîhtec profetic, divin, care cheamă la viaţă şi la simpatie.”</said></p>
<p n="ROM010160"><said direct=False>— Ce cap distins, zise Albert gînditor, şi. cum seamănă c-un profesor tînăr de la Berlin, Ering !</said></p>
<p n="ROM010161"><said direct=False>— Da’ să vezi lecţii ce face la pension ! Noi rămî-neam cîteodată extaziate, şi cînd ieşea din clasă, nici nu mai ştiam unde ne găsim.</said></p>
<p n="ROM010162"><said direct=False>— Păcat că nu-i tata altfel de om ; i-aş spune să facă cunoştinţă mai de-aproape cu el.</said></p>
<p n="ROM010163"><said direct=False>— Aş, n-ai idee ce sălbatic e. Eu m-am mirat grozav că vrea să meargă mini cu noi... Uite Drăghici! Uf, ce asomant e !</said></p>
<p n="ROM010164"><said direct=False>Era ofiţerul de roşiori. Îşi zornăi pintenii într-un salut milităresc.</said></p>
<p n="ROM010165"><said direct=False>— Ce-aţi hotărît, domnişoară, pe mîine ? Mergem la Peşteră ?</said></p>
<p n="ROM010166"><said direct=False>— Da, şi s-a mai mărit caravana, merge şi d-nu Dan.</said></p>
<p n="ROM010167"><said direct=False>— N-am onoarea. O fi tînărul balaoacheş de azi-dimineaţă...</said></p>
<p n="ROM010168"><said direct=False>— E profesorul meu, domnule Drăghici, şi unul din cei mai talentaţi scriitori. E de mirare că nu ştiţi încă.</said></p>
<p n="ROM010169"><said direct=False>— Scuzele mele, domnişoară ; vedeţi, noi, ăştia, militarii, nu prea suntem în curent cu literatura. Care va să zică, mîine dimineaţă... la drum !</said></p>
<p n="ROM010170"><said direct=False>— Şi sper că nu veţi mai dispreţui aşa pe noul nostru companion.</said></p>
<p n="ROM010171"><said direct=False>— A, dimpotrivă, voi prezintă omagiele mele cele mai sincere domnului... cum i-aţi zis, vă rog ?</said></p>
<p n="ROM010172"><said direct=False>Albert, roş, simţi că-i vîjîie sîngele-n urechi şi avu nevoie de-o rară stăpînire de nervi ca să poată spune, fără să tremure :</said></p>
<p n="ROM010173"><said direct=False>— Domnule locotenent, vă găsesc ironia cam... deplasată !</said></p>
<p n="ROM010174"><said direct=False>Drăghici se făcu alb ca hîrtia. În spaima lui de-un scandal cu fiul ministrului, se agăţă de prima scăpare, o minciună îi fulgeră prin minte şi-i readuse imediat sîngele-n obraz.</said></p>
<p n="ROM010175"><said direct=True>— Ei, vedeţi cum v-am mistificat, eu ştiu foarte bine pe d-l Dan şi sunt unul din cei mai pasionaţi admiratori ai talentului lui... E adevărat că nu-1 cunosc personal, dar am citit tot, l-am auzit şi la Ateneu —</said><said direct=False> ce conferinţă... superbă, pe onoarea mea.</said></p>
<p n="ROM010176"><said direct=False>Şi Albert i-a făcut loc pe bancă, ş-au mai citit o dată articolul din Alarma.</said></p>
<p n="ROM010177"><said direct=False>În timpul acesta, tatăl Anei, în odaia sa de la otel „Eduard”, făcea o penibilă siestă. Trebuia să plece în străinătate, să facă un consult pentru boala lui de inimă ; dar era în întîrziere cu trei rate la credit — nu-l mai puteau păsui; erau şi alte datorii de plătit, moşia era scoasă în vînzare, avea un teanc de somaţii pe cap, nu putea să lese încurcătura asta în urma lui. Cine ştie, poate e nevoie de-o operaţie, poate moare. Şi cum rămîne Ana ? A, vedea el bine că de cîţiva ani se pierde-n datorii, se-nfundă, ca-ntr-un pămînt moale, ce-l sorbea încet, pîn' la glezne, pîn’ la ge-nuchi, pîn' la brîu... Ştia, dar nu credea, c-o să vie aşa curînd... Şi mintea lui parcă se temea mai mult de cuvîntul „ruină” decît de efectele ei.</said></p>
<p n="ROM010178"><said direct=False>— Întoarce, te rog, cheia... Aşa, să nu ne mai tulbure nimeni.</said></p>
<p n="ROM010179"><said direct=False>Avea ceva solemn bătrînul în liniştea lui. Ginere-său era agitat, posomorit şi respira zgomotos.</said></p>
<p n="ROM010180"><said direct=False>— Uite, dragă Nicule, cum stăm.</said></p>
<p n="ROM010181"><said direct=False>Şi scoţînd carnetul, întinse un creion ş-o foaie de hîrtie lui Lambrino şi-ncepu a-i dicta sumele datorate, cu indicarea dobînzii şi scadenţei lor.</said></p>
<p n="ROM010182"><said direct=False>După două ceasuri de socoteli, rezulta: vînzînd moşia, s-acopereau toate datoriile, cari se urcau la vro cinci sute de mii de franci. Îi mai rămînea o casă în Calea Victoriei, pe care-i oferea Zissimo Avlami, bancherul, o sută optzeci de mii de franci.</said></p>
<p n="ROM010183"><said direct=False>Bătrînul tăcu. Aştepta un cuvînt de la ginere-său. Acesta era agitat; lăsă creionul pe masă şi oftă. Privirea bătrînului îl întreba, îi cerea un răspuns.</said></p>
<p n="ROM010184"><said direct=False>— Ce să faci ? Vinzi şi casa şi... ne-mplineşti nouă zestrea, dumneata ai cu ce trăi, ai pensia...</said></p>
<p n="ROM010185"><said direct=False>— A, nu-i vorba de mine, dragă Nicule, tu uiţi câ mai am o fată ; Ana cum ramîne ?...</said></p>
<p n="ROM010186"><said direct=False>Şi ochii i se umeziră, glasul începea să-i tremure; bătrînul adora pe Ana.</said></p>
<p n="ROM010187"><said direct=False>Lambrino se impacienta.</said></p>
<p n="ROM010188"><said direct=False>— Cu Ana ? Ce sunt eu de vină ?... îi rămîn patruzeci de mii de franci, uite, mai renunţăm noi la zece mii din ce ni se cuvine ; cincizeci de mii... ce vrei să-i facem ?...</said></p>
<p n="ROM010189"><said direct=False>— Bine, dragă, nu te supăra... ai dreptate... ne-am înţeles, rămîne-aşa...</said></p>
<p n="ROM010190"><said direct=False>Lambrino ieşi ; bătrînul încuie uşa după el. Cînd s-a însurat, avea patru moşii mari; ş-asupra împrejurărilor în care le-a vîndut, gîndurile lui se opreau acum ca la nişte date importante, ce-i împărţeau viaţa în epoce deosebite. Ana s-a născut... înainte de vînzarea Cristeş-tilor ; Caterina, nevastă-sa, a murit în anul în care a vîndut Sălcuţa, a treia moşie. Atîţia ani fusese prefect, apoi ambasador pe la curţile străine, fără să primească un ban de la stat. „Cine are avere e dator să-şi slu-jască ţara lui fără leafă ; destui lefegii are ţara asta.” Aşa zicea el, şi, pe unde a fost, a lăsat amintiri de luxul şi de dărnicia lui de „boier mare”. Dar acum îşi făcea mustrări, suferea, nu pentru dînsul, el a trăit... Cum nu s-a gîndit la Ana ? A fost slab, laş, fără voinţă. S-a lăsat dus de nas şi tras pe sfoară de toţi şarlatanii cari-l linguşeau ca să-l adoarmă; şi l-au adormit. Cum nu s-a deşteptat, cum nu s-a gîndit la copilul lui ? Un sentiment de groază, analog cu acel pe care-1 avem cînd ne visăm căzînd de la înălţimi mari, îi strîngea inima ; i se părea că-nnebuneşte. Se vedea vinovat, neputincios, netrebnic în faţa unui ireparabil dezastru.</said></p>
<p n="ROM010191"><said direct=False>Ca o lumină tremurătoare de opaiţ, care aruncă pe păreţi în proiecţiuni mari, fantastice, umbra lucrurilor de nimic, conştiinţa lui slabă, nedeprinsă cu nevoile, apucată de o frică de sălbatic în faţa vieţii pe care n-o înţelegea, îi exagera toate în proporţii spăimîn-tătoare.</said></p>
<p n="ROM010192"><said direct=False>Pe cai de munte, mărunţi, puternici şi cuminţi, „caravana” urca la pas printr-o rărişte de mesteacăni. Peruianu cu Lambrino, înainte, discutau politică şi finanţe. Peruianu era un avocat mediocru, dar învîrtea afaceri cari nu mai erau mediocre. Foarte activ, totdeauna grav la faţă şi la vorbă, de o cinste exemplară în lucrurile mici, şi de o rară prudenţă în cele mari. Era de patruzeci şi cinci de ani şi-şi păstra curată reputaţia lui de om drept şi dezinteresat. De opt ani administra averea unei milionare bătrîne, care trăia la Paris. Lumea ştia că-i bogat, dar cît îi de bogat, asta el o ştia. Numai zestre luase aproape un milion. Nevasta lui, soră cu Racliş, o femeie limfatică, bolnăvicioasă, sta mai mult în casă şi-şi îngrijea de cei patru copii, doi băieţi mici, fetiţile mai mărişoare, frumuşei toţi ca nişte îngeraşi. îşi iubea bărbatul şi se uita la el ca la un om superior, impecabil, a cărui seriozitate, posomorită, aspră uneori, era pentru ea semnul exterior, îmbrăcămintea firească a forţei ş-a distincţiei lui. De altfel, ea ştia bine că nici în lume Mişu ei nu prea vorbeşte, şi zîmbetele lui sunt remarcate şi se ţin minte ca nişte evenimente.</said></p>
<p n="ROM010193"><said direct=False>Dar el muncise, muncise mult ca s-ajungă aci. Şi nu trebuie să se uite c-avea şi ceva stare de la părinţi cînd s-a însurat. Cine în adevăr se ridicase vertiginos de repede şi de sus era prietenul Lambrino. Fiul unui arhitect, care s-a sinucis în urma unei antreprize neno-rocite, se văzu la vîrsta de 20 de ani rămas fără nici un sprijin la Paris, unde-l trimesese tată-său ca să facă arhitectura. Prietenii îl ajutară vro două luni, îl sfătuiau să se întoarcă în ţară, să facă Dreptul; era băiat frumos, vioi şi seducător la vorbă. De două ori au făcut chetă studenţii pentru repatrierea nefericitului lor amic. Era în timpul expoziţiei „celei mari”. De-o lună toţi îl credeau dus — dispăruse. Dar într-o zi un prieten îl întîlni în expoziţie la braţul unei rumene negustoresc — se vedea după găteala ei zorzonată şi bătătoare la ochi — ceva mai în urmă, o fetiţă de vro paisprezece ani ameţea cu nesfîrşitele-i întrebări pe-un domn gras, cu figura plictisită, a cărui vestă albă se întindea la infinit pe-o burtă fenomenală. După un ceas îl întîlni iar, de astă dată domnul cu burtă lipsea. Mai tîrziu au aflat prietenii că Lambrino devenise inseparabilul doamnei şi domnişoarei Marcachi Spiridon, spre marea mulţumire a soţului, care numai astfel putea să-şi petreacă în linişte toată ziua la expoziţia de maşini şi industrie, singura secţie care interesa comerciul său ; căci el nu venise atîta drum ca să caşte gura la fleacuri şi la tablouri cari reprezintau femei despoiate ; el venise să facă cumpărături şi comande pentru marile lui magazii de fierărie din Bucureşti. Patru ani după asta, Lambrino se însura cu domnişoara Marcachi. Lumea spunea că trecuse cam ostenit din braţele mamei în braţele fiicei ; dar lumea spune multe ! Capitalul socrului îi asigură un colegiu în capitală. În Cameră se distinse ca un orator de forţă. Citise cu pasiune biogra-fiele oamenilor mari politici, discursurile lor le ştia pe dinafară ; ambiţios, fără scrupule, dar dulce la vorbă şi mlădios cu toată lumea, înţelegînd perfect jocul grupărilor politice ale zilei, el, în nerăbdarea lui juvenilă, se ilustră chiar din prima legislatură prin cîteva volte de o adresă şi agilitate în adevăr artistice. „E un băiat cu viitor mare”, spuneau bătrînii. După trei ani avu durerea de a-şi pierde soţia. îi rămînea un singur copil, Albert. La un an se însura cu d-şoara Racliş. Era grăbit.</said></p>
<p n="ROM010194"><said direct=False>Viaţa-i scurtă. Cu această a doua zestre atingea milionul. De cînd îl visa el! întărit, armat, se aşternu voiniceşte pe lucru, şi portofoliul ministerial, după ce-i trecuse pe la nas de vro două ori, veni într-o bună dimineaţă şi i se aşeză frumuşel la subţioară, ca cel mai firesc lucru din lume.</said></p>
<p n="ROM010195"><said direct=False>Amîndoi călăreau alături, Peruianu — robust, puternic, sîngeros ; figura lui îşi ascundea trăsăturile subt o barbă neagră stufoasă, din care se vedea numai nasul, umerii feţei şi ochii, nişte ochi mici, şerpeşti, de o căutătură glacială ; Lambrino, zvelt, rîzător, părea cu mult mai tînăr decît Peruianu, deşi erau cam de aceeaşi vîrstă — o mustaţă blondă, pe figura lui de porţelan, un nas subţire, puţin coroietic, şi ochii, ochii lui dulci, fermecători la privire, îi păstrau încă toată vioiciunea şi frumuseţea, cari-au jucat un rol atît de însemnat în strălucita lui carieră. La vro douăzeci de paşi îndără-tul lor veneau doamna Lambrino, Ana şi Drăghici, care spunea desigur nostimade şi ghiduşii de-ale lui, căci s-auzeau hohotele de rîs pînă la Dan, care era în urmă de tot, cu Albert. Trei ţărani, pe jos, duceau merindele, pardesiurile şi umbrelele. Un cuţulan de stînă, lăţos, cu urechile tăiate şi chior de-un ochi, mergea pe lîngă calul lui Dan ; uneori îşi ridica spre călăreţ ochiul lui trist şi blind, rugător, parc-ar fi vrut să spună : „Cred că nu vă supăr că merg şi eu”. Îndărăt, dintr-o zare de codru, soarele răsărea încet pe-un cer de un albastru cald şi fără pic de nor. Albert vorbea de viaţa studenţilor de la Berlin, de profesorii de acolo, de mişcarea ideilor socialiste. Văzuse pe Lassalle şi-l auzise vorbind la o întrunire de lucrători: un adevărat fascinator; ochii, glasul, convingerea cu care vorbea dădeau figurii lui frumoase ceva de apostol inspirat, de zeu, care creează numai qu farmecul cu-vîntului. Din cînd în cînd îşi întorceau capetele şi priveau, peste vîrfurile copacilor, cari se lăsau în urma lor, se afundau ca-ntr-o prăpastie. O altă caravană zgomotoasă venea din urmă ; erau vro zece, cocoanele ţipau, toţi rîdeau şi-şi încurcau caii la deal, lovindu-i mereu cu varga peste ochi şi cu călcîiele-n pîntece* ş-într-un strigăt ş-o gălăgie infernală trecură înainte, aproape la fugă.</said></p>
<p n="ROM010196"><said direct=False>— Ce bestii ! zise Dan, arătînd cu dezgust spre ceata care se depărta, cu zbierate şi scălămbăieri de sălbatici.</said></p>
<p n="ROM010197"><said direct=False>Mai la deal ajunseră pe Ana, care se răzleţise şi-i aştepta subt un fag bătrîn, surîzîndu-le de departe, drăgălaşă sub pălăria ei de paie, ale cărei borduri largi onduiau la fiecare mişcare. Un voal alb, uşor înnodat sub bărbie, îi flutura pe sîn încet, de-o abureală de vînt — părea o chemare discretă, un semn delicat, timid, abia înţeles, ca tremurarea primului gînd amoros.</said></p>
<p n="ROM010198"><said direct=False>— Bine, n-aţi mai isprăvit ? Mai vorbiţi şi cu noi.</said></p>
<p n="ROM010199"><said direct=False>Dan surîse.</said></p>
<p n="ROM010200"><said direct=False>— Bag seamă, căpitanul şi-a isprăvit repertorul.</said></p>
<p n="ROM010201"><said direct=False>Ana se uită curios în ochii lui Albert.</said></p>
<p n="ROM010202"><said direct=False>Pădurea părea că nu mai are sfîrşit. Caii se ghemuiau pe tăpşanele repezi; cîte-un plescăit de copită răsuna ca-ntr-o catedrală. Ana, dreaptă şi zveltă în rochia ei albastră-închis, ale cărei poale acopereau de amîndouă părţile şaua şi coastele calului, pînă la scări, îşi mlădia trupul după mişcările calului: era o legănare de panteră, ceva indefinit, care se suia de la talie şi, cuprin-zîndu-i sînul şi umerii rotunzi, îi şerpuia ca o undă de lumină pe la gît, prin părul ei blond ridicat la ceafă... era ceva misterios, care-ţi dedea fiori.</said></p>
<p n="ROM010203"><said direct=False>— Ba nu, zău, domnule Dan, de ce nu eşti gentil, să ne spui o poezie ?...</said></p>
<p n="ROM010204"><said direct=False>Şi ochii ei se închideau linguşitori, c-o înclinare de cap rugătoare şi graţioasă.</said></p>
<p n="ROM010205"><said direct=False>Albert insista şi el.</said></p>
<p n="ROM010206"><said direct=False>— Serios că nu ştiu nimic pe dinafară, cum credeţi că v-aş lăsa să mă rugaţi atîta ?</said></p>
<p n="ROM010207"><said direct=False>— Uite, ce frumos ar fi, pe-aici...</said></p>
<p n="ROM010208"><said direct=False>Acolo copacii, mai deşi, făceau ca un interior. Ea trebui să-şi plece capul, se tupila pe sub ramuri, cu mişcări de păsărică.</said></p>
<p n="ROM010209"><said direct=False>— Da, zise Dan, ce frumos ar răsuna un clavir aici!</said></p>
<p n="ROM010210"><said direct=False>Tustrei erau veseli, în una din acele stări de ebrietate sufletească cînd rîsul parcă e în aer şi te îmbată cu un miros tare, de care strănuţi, cînd faci un haz copilăresc de toate nimicurile şi ai o poftă nebună de spus prostii.</said></p>
<p n="ROM010211"><said direct=False>Cu o fantazie de caricaturist dezvoltară gîndui lui Dan : un piano, dus în excursiune... apoi o idee americană : un cal, care ar fi şi piano, cu coardele-n burtă, cu clapele pe coamă şi cu pedalele-n scări, şi domnişoara Ana cîntînd Pastorala de Beethoven, şi cum calul Anei se tot prăftuia de muscă fluturîndu-şi coada, altă ţoană de rîs : un piano à quene... coada era deja, mai lipsea piano.</said></p>
<p n="ROM010212"><said direct=False>Apoi tăcură, ca şi cum ar fi ostenit de-atîta rîs. Un ţînc, de vro şapte ani, un ţăran în miniatură, scobora nişte capre devale, cuminte şi serios.</said></p>
<p n="ROM010213"><said direct=False>— Da’ a cui îs caprele astea, băieţaş ? întrebă Albert, numai aşa, ca să-l audă vorbind.</said></p>
<p n="ROM010214"><said direct=False>— Ale noastre, şi-şi ţinu drumul, convins că l-a luminat deplin, fără să-şi ridice de pe ochi căciula mare cît el, ca să vadă cine l-a întrebat.</said></p>
<p n="ROM010215"><said direct=False>Ana deveni serioasă, ca o umbră îi lunecă pe faţă. Dan o înfăşură într-o privire caldă, apoi îşi lăsă ochii în jos, caii lor se apropiară puţin, un moment piciorul lui îi atinse rochia.</said></p>
<p n="ROM010216"><said direct=False>Apoi, deodată, ea-şi întoarse faţa spre Dan, ca şi cînd ar continua o conversaţie.</said></p>
<p n="ROM010217"><said direct=False>— Grozav aş vrea să te văd cînd scrii...</said></p>
<p n="ROM010218"><said direct=False>Şi cum Dan se uita la ea cu aerul unui om care nu-nţelege, ea urmă :</said></p>
<p n="ROM010219"><said direct=False>— Să stau odată deoparte, fără să ştii că-s eu acolo, să văd cum eşti cînd scrii.</said></p>
<p n="ROM010220"><said direct=False>— Cum să fiu ? Ca şi-acu, doar c-atunci sunt plictisit. Ori dumneata-ţi închipui poate-o figură inspirată, cum ’ei fi citit prin cărţi...</said></p>
<p n="ROM010221"><said direct=False>Albert rămăsese puţin în urmă şi vorbea cu unul din ţărani. Gîndul c-ar putea fi o apropiere de sentimente între Ana şi Dan, că şi-ar putea spune cuvinte gingaşe în momentele acelea, îl încînta ca o idilă dulce ce se urzea subt ochii lui, sub discreta lui protecţie. Cum se înşela !...</said></p>
<p n="ROM010222"><said direct=False>Cînd se văzură singuri, călărind alături, se simţiră jenaţi amîndoi. Se făcu o tăcere penibilă, apăsătoare, ca şi cum un nou suflet s-ar fi pus între ei, ceva invizibil şi sever, de care ochii, gîndurile, oătăile inimei lor aveau o teamă neînţeleasă, mistică, şi în tăcerea asta conştiinţile lor se simţeau spionate şi sufereau ca de-o obsesiune. Fără să-şi spuie un cuvînt, evitîndu-şi privirile, amîndoi îşi opriră caii şi-şi întoarseră capetele spre Albert.</said></p>
<p n="ROM010223"><said direct=False>Ieşeau din pădure, înaintea lor se ridica un munte chel; nici un arbore ; pe jos iarba era păscută. Soarele ardea ; cei dinainte se opriră s-aştepte umbrelele. Acum mergeau toţi în grup ; cîinele-şi scosese limba, de osteneală şi de căldură, din cînd în cînd şi-o retrăgea iute, cu un clănţănit din dinţi, ca şi cum i-ar fi atras cineva atenţia că nu-i frumos să stea aşa.</said></p>
<p n="ROM010224"><said direct=False>Spre stînga, muntele, lepros, creştea într-o cupolă uriaşă, înaltă, înaltă, de parc-ameţeai uitîndu-te.</said></p>
<p n="ROM010225"><said direct=False>— Vîrful-cu-Dor, zise Drăghici, arătînd cu cravaşa într-acolo.</said></p>
<p n="ROM010226"><said direct=False>Şi călăreţii cîrmiră la dreapta. Mai era ca o jumătate de oră de urcat. Cărări, mîncate şi adîncite de şuvoaie, crăpături largi, căscate de uscăciune, făceau cam anevoios urcuşul. Acum caii mergeau înşiraţi, dibuind cu copita un loc sigur pe potecile neregulate; de o parte şi de alta pămîntul era prăbuşit la o adîncime de un stat de om. Se vedea viind din zarea muntelui ca nişte dihănii bizare, cu aripi lungi şi albe, ce se tîrî-iau pe jos : erau trei cai, cari duceau scînduri. Locurile rele şi ponorîte au făcut pe cărăuşi să recurgă la un mod barbar de a transporta dulapii din vatra che-restelei la Sinaia. Iau scîndurile, în lungime obicinuită de patru metri, fac două maldăre de cîte zece bucăţi, le leagă la un capăt c-un curmei, alcătuind ca un jug, pe care doi oameni îl ţin ridicat, un al treilea introduce calul între cele două maldăre, îi vîră capul în jug şi-l porneşte. Calul prin scofîlciturile muntelui tîrăşte astfel scîndurile, cari-i sfarîmă picioarele şi coastele : de la gît pînă-n copite e numai răni; cîte-odată, împins la un scoborîş mai repede, cade grămadă sub povara lui, şi dacă bicele mai izbutesc să-l scoale, minune e de-ajunge cu viaţă pînă-n Sinaia. După trei drumuri de acestea, nobilul tovarăş al omului, în pace şi-n război, cum zice Buffon, pierde orice formă de cal şi rămîne un animal ciudat, ce pare a-şi căuta o nouă ordine în clasificarea zoologică.</said></p>
<p n="ROM010227"><said direct=False>— Staţi acolo ! staţi acolo, domnilor, strigau cărăuşii de departe şi făceau semne cu mîna, ca să nu înainteze în strîmtoarea prin care se scoborau cei trei cai chinuiţi între aripele lor de scînduri.</said></p>
<p n="ROM010228"><said direct=False>Dar, fie că nu se-nţelegeau strigătele şi gesturile desperate ale ţăranilor, fie că o caravană în fruntea căreia se găsea un ministru nu se putea opri aşa lesne, călăreţii noştri cotiră şi înaintară în strîmtoare.</said></p>
<p n="ROM010229"><said direct=False>— La o parte ! Staţi! Păziţi!...</said></p>
<p n="ROM010230"><said direct=False>Strigăte confuze se amestecară cu un huruit uscat, de şandrama care se dărîmă, maldărele de scînduri, ducînd pe cai în hiolă, îi repezi devale printre călăreţii noştri. Calul doamnei Lambrino, lovit peste picioare, se dete iute-ntr-o parte, doamna îşi pierdu echilibrul şi căzu, fără nici o altă primejdie decît aceea de a-şi descoperi puţin din cerculeţele şi dantelele de pe dedesubt. La zece paşi, un cal din cei încărcaţi, trîntit pe spate, zugrumat de jug, se zbatea din picioare, ca un gîndac enorm, cu faţa-n sus. Şi pe cînd ţăranul se trudea să-l scoale, odată se pomeni că-l taie ceva ascuţit peste ochi, peste obraz, peste mîni. „Da’ ce dai, domnule ?” atît apucă să zică, şi nu mai văzu nimic, orbit, zăpăcit de lovituri. Era bravul Drăghici, care îşi rupea cravaşa de faţa acestui nefericit; nu-l mai puteau potoli, însuşi domnul ministru interveni, în franţuzeşte : se vede, ca să nu priceapă ţăranul :</said></p>
<p n="ROM010231"><said direct=False>— Allons, mon cher, assez</said></p>
<p n="ROM010232"><said direct=False>Şi porniră. Doamna Lambrino rîdea de sperietura ei, explicînd cum a căzut. Deodată Ana şi Albert priviră în jurul lor îngrijaţi, şi amîndoi avură aceeaşi întrebare :</said></p>
<p n="ROM010233"><said direct=False>— Dar unde-i Dan ?</said></p>
<p n="ROM010234"><said direct=False>Marin — unul din ţărani — era călare, se apropie de ei şi le spuse că domnul Dan i-a dat cinci lei ş-a plecat înapoi pe jos — trebuie să fi ajuns departe. Albert descălecă, renunţa şi el la excursiune : rugă pe Ana să nu spună nimic celor dinainte ; aceasta făcu o grimasă de răutate şi de dispreţ.</said></p>
<p n="ROM010235"><said direct=False>— C’est idiot, şi mînă-nainte cu necaz.</said></p>
<p n="ROM010236"><said direct=False>Albert se uită un moment după ea cu ochii trişti, plini dc o nespusă milă.</said></p>
<p n="ROM010237"><said direct=False>Şi porni iute la vale pe dîra proaspătă a scîndurilor.</said></p>
<p n="ROM010238"><said direct=False>El se simţea străin în familia lui. Rămas de mic fără mamă, crescuse pînă la paisprezece ani subt îngrijirea unei nemţoaice bătrîne, care-i umpluse capul de biblie şi de literatură romantică. Tată-său, vecinie absorbit de grijile politice, abia îşi lăsa din cînd în cînd mîna indiferentă pe părul blond şi ondulat al acestui copil sfiicios şi-i recomanda întotdeauna, cu acelaşi aer distras, să fie cuminte.</said></p>
<p n="ROM010239"><said direct=False>Trei ani de-a rîndul ieşise premiant întîi la liceul „Sfîntu Sava”. Într-o zi, doamna Lambrino îl certă pentru că-l văzuse de mai multe ori stînd de vorbă cu doi băieţi murdari şi sărcăcios îmbrăcaţi — erau cei mai buni prieteni şi camarazi de clasă ai lui Albert. Copilul se făcu roşu şi, strîngînd micii lui pumni într-un spasm de mînie, îi strigă în urechi:</said></p>
<p n="ROM010240"><said direct=False>— Nu eşti mama mea, să mă laşi în pace... îmi eşti urîtă, nu te pot suferi. Şă ştii !</said></p>
<p n="ROM010241"><said direct=False>Peste-o săptămînă tată-său îl interna într-un colegiu privat la Berlin, unde atrăgea atenţia directorului mai ales asupra caracterului rău al băiatului lui şi se ruga să-l ţie din scurt şi să fie foarte sever cu el. Bietul director, care s-aştepta să aibă de-a face c-un mic animai sălbatic, nu putea să-şi creadă ochilor văzînd cu ce seriozitate s-aşterne pe lucru din prima zi şi cu ce blîn-deţă se poartă băiatul acesta. Din zi în zi aştepta o explozie. Albert se întreba şi el: „Ce-o fi avînd oare omul acesta de se uită aşa curios la mine?” Acolo a terminat liceul cu distincţie şi s-a înscris la Litere. Tată-său îi trimetea cinci sute de lei pe lună. Sta în pensiune la un alămar, Danovski, polonez refugiat, care cunoştea toate ţările Europei şi-i plăcea grozav să povestească istorii extraordinare din viaţa eroilor patriei lui. Acesta avea cinci copii, nevasta-i murise ; Miba, fata lui cea mai mare, îngrijea de casă.</said></p>
<p n="ROM010242"><said direct=False>În anul al doilea de universitate, Albert zăcu şase săptămîni de tifos. Într-o noapte tresări ca dintr-un vis urît şi deschise ochii mari, speriaţi. Miba veghea la căpătîiul lui.</said></p>
<p n="ROM010243"><said direct=False>— Mi-e sete.</said></p>
<p n="ROM010244"><said direct=False>Ea-i ridică puţin capul şi-i duse la gură paharul cu limonadă. După aceea îl aşeză binişor, potrivindu-i perna sub cap şi vîrîndu-i plapoma pe sub coaste. El suspină, închise ochii, dar două lăcrimi mari i se iviră pe pleoapele strînse ; şi pe cînd Miba i le ştergea încet cu batista, îşi simţi palma strînsă în palma lui arsă...</said></p>
<p n="ROM010245"><said direct=False>— Miba, eu n-am avut mamă... vru să mai zică ceva, dar îl înecă plînsul, şi ducînd mîna ei albă la gură, o acoperi de sărutări.</said></p>
<p n="ROM010246"><said direct=False>Ea-i şterse lăcrimile, apoi îşi lunecă puţin palma pe fruntea lui înfierbîntată şi-l rugă frumos să tacă, să-nchidă ochii şi să doarmă.</said></p>
<p n="ROM010247"><said direct=True>„Mă crede-n delir”</said><said direct=False>, şi-nchizînd ochii, o adoră-n gînd şi-şi umplu viaţa, ca de-o lumină nouă, de bunătatea şi iubirea acestui înger.</said></p>
<p n="ROM010248"><said direct=False>Zece zile după asta, era sănătos. Într-o dimineaţă ducîndu-se la universitate, se întîlni cu Miba, ş-amîndoi se opriră în stradă, dar nu se-ntrebară ca alte dăţi: unde te duci ? de unde vii ?...</said></p>
<p n="ROM010249"><said direct=False>El o privi în ochi misterios. Ea zîmbi. Oameni grăbiţi treceau pe lîngă ei.</said></p>
<p n="ROM010250"><said direct=False>— Mă iubeşti, Miba ?</said></p>
<p n="ROM010251"><said direct=False>— Da, de mult...</said></p>
<p n="ROM010252"><said direct=False>Şi strîngîndu-şi mînile, se despărţiră, simţind amîn-doi — fără a fi nevoie să şi-o mai spună — că din momentul acela sufletele lor erau legate pentru totdeauna.</said></p>
<p n="ROM010253"><said direct=False>În prima duminică, seara, cîţiva studenţi şi cîţiva meseriaşi erau strînşi la Danovski, împrejurul unei mese rotunde. Un samovar fierbea la o parte. Unii beau bere, neobicinuiţi cu ceaiul.</said></p>
<p n="ROM010254"><said direct=False>Miba, îmbrăcată în alb, vorbea încet cu două prietine ale ei; din cînd în cînd se scula să-şi servească musafirii. Nu era frumoasă ; dar cîtă nevinovăţie, şi bunătate în chipul ei slav, alb, bucălat, cu ochii verzi, cu nasul mic ce-şi rîdica nările în evidenţă deasupra gurii ei cărnoase, cu buza de sus răsfrîntă puţin afară ; şi cînd zîmbea, închidea din ochi şi făcea gropiţi drăgălaşe în obraz, în bărbie şi încă una în tîmpla stînga, la coada sprincenei. Era naltă şi bine făcută. Albert o mînca din ochi, ea-i trimetea, pe furiş, cîte-o privire caldă, ca o sărutare. Ceasornicul din părete, sfîrîindu-şi lănţişoarele cu greutăţi, cîntă cucu de nouă ori.</said></p>
<p n="ROM010255"><said direct=False>Danovski-şi luă un aer solemn, clipi din ochi şi, scoţînd din buzunarul vestei două verigi de aur, chemă pe Miba şi pe Albert. Cu barba lui mare, roşcată, avea un aer de preot care oficiază. Toţi se sculară-n picioare. În tăcere, puse-o verigă în degetul Mibei, alta-n degetul lui Albert şi-i binecuvîntă. Amîndoi erau rumeni la faţă şi drăgălaşi în sfiala lor. Cînd le spuse să se îmbrăţişeze, se făcură şi mai rumeni şi mai sfiicioşi, toţi îi priveau cu lăcrimi de bucurie în ochi — cum se vedea că se iubesc şi că aceasta-i prima lor sărutare !</said></p>
<p n="ROM010256"><said direct=False>Un student rosti o mică cuvîntare de ocazie. Un cizmar tînăr recită cu glas sonor un fragment liric din Cîntecul clopotului de Schiller. Apoi Miba se aşeză la vechea ei pianină şi-şi arătă talentul în cîteva bucăţi din Chopin şi din Schumann.</said></p>
<p n="ROM010257"><said direct=False>După aceea cîntară toţi în cor cîteva cîntece populare.</said></p>
<p n="ROM010258"><said direct=False>Şi se retraseră liniştiţi, ca şi cînd ar fi ieşit dintr-un templu, ducînd fiecare în sufletul lui ceva sfînt şi pios, ca un parfum din simplitatea şi farmecul fericirei la care asistase.</said></p>
<p n="ROM010259"><said direct=False>Albert venise acum pentru a doua oară în ţară de cînd îl dusese tată-său la Berlin. În casă era privit ca un străin. Logodna lui era o nebunie, o ruşine ş-o ne-norocire-n familie, de care nu trebuia să se mai vorbească. Tată-său îi zicea : „domnule”, şi-l rugase, cît va sta, să-şi ascundă veriga din deget, că „îi face rău”. Albert se supuse, dintr-un sentiment de respect... pentru verigă. Peste un an îşi lua doctoratul. Atunci se va căsători şi va veni în ţară. Tată-său se temea de un proces în viitor. Bătrînii Marcachi muriseră, şi toată averea lor, peste opt sute de mii de franci, îi venea lui Albert, singurul moştenitor. Împreună cu zestrea de la mă-sa, i s-ar fi cuvenit la majoritate o avere de care bunul lui părinte nu se-ndura, nu putea să se despartă pentru nimic în lume. De aceea, în privinţa banilor era de-o delicateţă extremă cu fiu-său. Acum îi da cîte-o mie de lei pe lună. Într-o zi îi spuse că e dispus să-i asigure o sumă îndoită pentru toată viaţa, numai să nu-i vie-n ţară cu nemţoaica. Albert îi răspunse că se va gîndi la aceasta mai tîrziu. Şi tată-său crezu că în cuvintele lui nehotărîte se ascunde un plan, o ameninţare. Era — se vede — subt impresia acestei temeri cînd i-a spus bătrînului Racliş că el nu poate renunţa la restul ce i se mai cuvine după actul dotal, încheiat pe vremuri bune.</said></p>
<p n="ROM010260"><said direct=False>Albert îl găsi pe Dan în pădure. Sta jos, cu cei trei ţărani, cari scoseseră din traistă un hărtan de mămăligă ş-un boţ de brînză de oi, ş-înfulicau cu foame, pe cînd caii lor, uşuraţi din jug, ronţăiau cîte-o buruiană și pufăiau cu nările în frunzele uscate de pe jos.</said></p>
<p n="ROM010261"><said direct=False>Ţăranul, cînd s-aşază să mănînce, oriunde-ar fi, îşi ia mai întîi căciula din cap şi-şi face cruce, şi orice-ar avea pe suflet, la masă nu se cade să fie supărat ; mînia şi necazurile să stea deoparte, cu căciula; el nu mănîncă niciodată culcat sau într-o rînă, ci în capul oaselor, „ca oamenii”, şi e păcat să hulească şi să „spurce sfînta masă” cu vorbe urîte şi cu măscări, pentru că în timpul cît mănîncă el, Maica Domnului în cer stă în genunchi şi se roagă pentru sufletul lui. Dar la glume şi la rîs, e toată dezlegarea : cu cît rîzi mai mult, cu-atît eşti mai bun.</said></p>
<p n="ROM010262"><said direct=False>— De, mă Radule, fu să te-ntîlneşti cu naşu-tău pe ziua de azi.</said></p>
<p n="ROM010263"><said direct=False>Pe faţa lui Radu erau crestături ca de cuţit, pe unde-i plesnise pielea de cravaşă, şi sîngele de-abia se zbicise.</said></p>
<p n="ROM010264"><said direct=False>Acesta îşi înghiţi bucătura şi răspunse cu un fel de ia! plictisit, din git, care nu se poate reprezintă prin scris.</said></p>
<p n="ROM010265"><said direct=False>— Auzi, mă, cică era cocoana ministrului aia de căzu după cal...</said></p>
<p n="ROM010266"><said direct=False>Dacă n-ar fi fost la mîncare, Radu ar fi spus o vorbă de care-ar fi ţiuit un ceas urechea stîngă a doamnei ministrese.</said></p>
<p n="ROM010267"><said direct=False>— Poi de, Toadere, eu stric ? spune şi tu...</said></p>
<p n="ROM010268"><said direct=False>Dan şi Albert le făcură ţigări, cîte patru de fiecare. Ei voiau să afle dacă întîmplări de acestea lasă mînie mai îndelungată şi vrun gînd de răzbunare, sau se pierd iute în inima largă şi răbdătoare a ţăranului.</said></p>
<p n="ROM010269"><said direct=False>— Aş, domnule, zise Toader, înţelegînd întrebarea, cam pe departe, a lui Dan, apoi pe mine acum doi ani nu m-a umplut de sînge, tot aşa, un ciocoi de la Bucureşti, pentru că i-am spus să nu dea în iapă, că-i a făta ? Şi astă-vară ne scoboram pe Valea Cerbului, şi era o ploaie... să fi văzut pe cocoana cu fustele-n cap, şi ciocoiul meu nu ţine cărarea ? Vru s-o taie mai oblu, ş-o dată-l aud strigînd: „Bade Toadere, bade Toadere...” şedea-n brînci deasupra unei prăpăstii şi tremura ca un căţel rebegit. I-am întins un băţ lung şi l-am tras în sus... să-i fi dat drumu, se ducea, de nu s-alegea nici pulberea. în vale, zic : „Boierule, ţi-aduci aminte amu un an... mă bătuşi pentru că nu te-am lăsat să-mi stîrpeşti iapa ?” Da' boieru, şiret, se făcea c-a uitat.</said></p>
<p n="ROM010270"><said direct=False>— Aşa-i, Toadere, zise cel de-al treilea, da' iacă, nu-s toţi aşa. Apoi Iftimi a Saftii din Breaza n-a pus foc la casa grecului pentru o palmă ?</said></p>
<p n="ROM010271"><said direct=False>— Şi l-a băgat la răcoare !...</said></p>
<p n="ROM010272"><said direct=False>— Hei, l-a băgat, da' vorba-i, şi-a făcut cheful?...</said></p>
<p n="ROM010273"><said direct=False>Şi tustrei îşi făcură cruce — isprăviseră de mîncat.</said></p>
<p n="ROM010274"><said direct=False>Albert şi Dan îşi luară ziua bună de la ei şi plecară iute-nainte — li-era foame.</said></p>
<p n="ROM010275"><said direct=False>— Ce interesanţi sunt ţăranii noştri, săracii, cînd îi cunoşti de-aproape !</said></p>
<p n="ROM010276"><said direct=False>— Tocmai la asta mă gîndeam şi eu, zise Albert, cîte n-ai afla, să stai cu ei de vorbă ! Mă mir că literaţii noştri nu se ocupă mai cu dinadinsul... Eu nu cunosc nici-o scriere unde să se arate în adevăr sufletul şi starea ţăranului romîn.</said></p>
<p n="ROM010277"><said direct=False>Dan cugeta de mult la un roman tras din viaţa de la ţară. Avea subiectul şi ceva material adunat — luptele şi nenorocirile bunicului său i se desfăşurau adesea în închipuire, ca reminiscenţile vii ale unei drame petrecute subt ochii lui.</said></p>
<p n="ROM010278"><said direct=False>Şi mergînd îşi schiţa planul în linii mari, apoi se oprea la cîte-un amănunt, povestea o întîmplare pe care-atunci, în clipa aceea, o urzea în minte, şi se emoţiona ca şi cum ar vede-o. Dar pentru ca să poată scri, îi trebuia linişte şi cel puţin un an de trai între ţărani, în deosebitele părţi ale ţărei, ca să-şi poată da seamă bine de viaţa, obiceiurile, nevoile şi gîndurile lor; pentru că el nu vroia să puie în romanul lui ţărani de ocazie şi de teatru, ca acei pe cari-i scot subpre-fecţii înaintea măriei-sale la zile de paradă, el voia să cerceteze, să afle şi să spuie tot adevărul, toată marea dramă socială care se pregăteşte în întunericul şi mizeria bordeielor, în cari sufăr „cei mai buni şi mai muncitori fraţi ai noştri”. Albert făcu ochii mari; faţa i se luminase ca de-o revelaţie. În urma lor se auzea tărşîitul scîndurilor...</said></p>
<p n="ROM010279"><said direct=False>— Văzuşi obrazul lui Radu ?</said></p>
<p n="ROM010280"><said direct=False>— Da, zise Albert, dînd din cap; e teribil!</said></p>
<p n="ROM010281"><said direct=False>Şi amîndoi tăcură, simţind că au aceleaşi gînduri.</said></p>
<p n="ROM010282"><said direct=False>VI</said></p>
<p n="ROM010283"><said direct=False>Dan se întorcea de la redacţie pe-o căldură tropicală. Zgomotul trăsurilor, strigătele precupeţilor, vorbele trecătorilor pe stradă îi intrau în cap ca-n ceva gol, cu un răsunet neobicinuit. El îşi lăsă gîndurile leneşe să alunece peste impresiile din urmă, neizbutind să le fixeze pe ceva ; le simţea jucînd, împrăştiindu-se şi împărechindu-se bizar, ca nişte alice pe-o farfurie care se mişcă: confidenţile lui Albert, logodna cu Miba, raporturile lui curioase cu tată-său i se păreau un roman citit de curînd, în care se amestecau figuri misterioase de conspiratori poloni, faţa tăiată şi plină de sînge a ţăranului Radu, alături de chipul nobil, rumen şi-nveselitor al Anei ; şi cele două surori ale lui, cu nedespărţitul unchi, îi reveneau mereu în minte, figurile lor se multiplicau, ca din reflectarea unor oglinzi paralele, şi un sentiment de nelinişte, de osteneală, de apăsare morală îl grăbea spre casă, ca pe-un om care simte că-i vine rău şi se teme să nu cadă-n stradă. Pe drum scoase iar scrisoarea şi citi, cu pofta chinuitoare pe care ne-o dau uneori lucrurile triste şi crude :</said></p>
<p n="ROM010284"><said direct=False>„Grecul a murit în postul Sîmpetrului, şi noi stăm cu moşu, Aglaia de astă-iarnă e paralizată şi nu se dă jos din pat...”</said></p>
<p n="ROM010285"><said direct=False>Mai citi o dată şi rupse scrisoarea, aruncînd în mersu-i bucăţică cu bucăţică — păreau nişte fluturaşi albi ce-i zboară din palmă şi se aşază osteniţi pe urmele lui. Acum cuvintele din scrisoare i se repetau obsedant în minte... „Grecul a murit...” Şi gîndul că s-ar putea ascunde o crimă subt acest mod brutal de a vesti moartea unui om cu care atîţia ani ai mîncat din acelaşi blid ş-ai dormit în acelaşi pat la început îi licări, şters şi tremurător ca într-o aţipire de somn, apoi i se roti tot mai strîns, tot mai înfierbîntat, pînă ce i se înfipse, ca un piron, în cap, şi-i rămase acolo cu forţa convingătoare a lucrului văzut. Şi pe cînd fantazia lui surescitată cerca să reconstituie drama în crudele ei amănunte, un văl de groază şi de ruşine simţea că se lasă peste cele mai scumpe şi cele mai duioase amintiri ale copilăriei lui.</said></p>
<p n="ROM010286"><said direct=False>— Unde mergi, poete, aşa gînditor ?</said></p>
<p n="ROM010287"><said direct=False>— Domnule Razi... te rog, nu-mi mai zice „poete”.</said></p>
<p n="ROM010288"><said direct=False>— De ce ?</said></p>
<p n="ROM010289"><said direct=False>— Nu-mi place.</said></p>
<p n="ROM010290"><said direct=False>Razi îl luase de braţ ; mergeau în aceeaşi direcţie. Fusese pe urma lui Dan la Sinaia. Se dusese numai aşa, în primblare. Dar l-a văzut ministrul şi l-a poftit la masă ; i-a dat o misiune pe vară, să plece-n Elveţia, pentru a studia organizarea şcoalelor rurale.</said></p>
</sample>
<sample><p n="ROM010577"><said direct=False>Oare cînd o fiinţă care sufere se gîndeşte la noi, nu ne-o fi trimeţînd, cu gîndurile, şi o parte din suferinţa ei ? De cîte ori, mergînd pe stradă, sau stînd în odaia noastră, nu ne pomenim, deodată, cuprinşi de-o grijă nedesluşită, de-o melancolie vagă, care nu ştim de unde ne vine, ca un parfum de tristeţă ce trece prin aer şi s-abate asupra noastră ? Probabil că în momente de linişte, cînd propriile noastre patimi sunt potolite, şi cînd se face puţină tăcere-n noi, auzim mai mult din gălăgia vieţii care ne-ncunjoară ; conştiinţa noastră o fi tresărind, ca de nişte strigăte depărtate, de răsunetul suspinelor, de ecoul durerii celor pe cari-i iubim, şi sufăr, şi se gîndesc la noi.</said></p>
<p n="ROM010578"><said direct=False>E cu putinţă ca ceea ce numim noi simpatie, în vecinica ondulaţie a vieţii, să se întindă, mult mai larg şi mai puternic, să aibă vibraţii mult mai depărtate şi mai străbătătoare decît cum le percepem noi cu simţurile şi mintea noastră de azi. Oamenii înzestraţi cu un sistem nervos excepţional de dezvoltat, naturile aşa-numite senzitive au presimţiri şi vederi la distanţă în adevăr uimitoare: semne izolate cari ne dau o idee, de pe acum, de ce-or să fie oamenii viitorului.</said></p>
<p n="ROM010579"><said direct=False>Curios, Dan asculta pe Poteraş, şi i se părea că tot ce-aude îi deşteaptă reminiscenţi de fapte pe cari le ştia. De multe ori gîndul lui mergea înainte şi prevedea exact ce-are să-i spuie. Nu simţise el de-atîtea ori, în liniştea nopţilor lungi de iarnă, că se varsă-n sufle-tul lui valurile unei nemărginite suferinţi ? A, ştia el bine de unde-i vin acele gînduri de o sfîşietoare tris-teţă ; un glas misterios îi spunea adesea că îndărătul acelei ferestre întunecate e un suflet rănit de moarte, care tremură şi se vaită, fără nici o mîngîiere şi fără nici o speranţă.</said></p>
<p n="ROM010580"><said direct=False>Acum i se părea că văzuse de mult în ochii lui Peruianu tot planul acestei drame, ca şi cînd i l-ar fi spus; gînaurile lui asistaseră de mai înainte la urzirea şi desfăşurarea acestei nenorociri.</said></p>
<p n="ROM010581"><said direct=False>— Dar cum ai aflat tu, Dinicule, toate astea ?</said></p>
<p n="ROM010582"><said direct=False>— Apoi că taman vroiam să vă spun... (Dinicu ţinea grozav la expresiile locale; de altfel, pentru dînsul nu fusese nici o greutate să-şi asimileze imediat felul de a vorbi al romurilor de dincoace de Milcov.)</said></p>
<p n="ROM010583"><said direct=False>Când s-a dus el întîi, cu chitanţa de abonament, a dat cu ochii de Maria, şi numaidecît şi-a zis: „Diavo-liţa asta trebuie să ştie toate, să mă dau bine pe lîngă ea”. În prima zi au schimbat cîteva vorbe: din ce loc sunt... dacă le trăiesc părinţii...</said></p>
<p n="ROM010584"><said direct=False>De atunci în fiecare seară ducea el gazeta, ş-o dădea în mîna Măriei. Într-o duminică după prînz, nici el nu ştie cum, căci nu-şi dăduseră întîlnire, s-au pomenit amîndoi pe-o bancă din Grădina Icoanii. Acolo şi-au spus viaţa şi primele cuvinte de dragoste.</said></p>
<p n="ROM010585"><said direct=False>Aşa s-au întîlnit în fiecare duminică pe aceeaşi vreme. Acum, în urmă, fără s-o întrebe, ea singură a luat vorba şi i-a spus tot ce se petrece în casă. E orfană, se iubesc şi s-au hotărit să se cunune-n primăvară... El are ceva economii, vro mie de lei, ea e fată bună, şi harnică, şi pricepută la toate. Dacă „domnu Vasilică“ ar vrea să le fie naş... n-are să cheltuiască nimic... ce fericire-ar fi pe ei...</said></p>
<p n="ROM010586"><said direct=False>— Bine, Dinicule, să ştii că te cunun... Ia lasă... ce, eşti nebun ?</said></p>
<p n="ROM010587"><said direct=False>Poteraş se repezise să-i sărute mîna : a trebuit să i-o dea, ca să scape.</said></p>
<p n="ROM010588"><said direct=False>Dan rămase singur. Un ceas se primblă prin odaie; simţea că-i urla capul, şi mereu îi veneau în gînd vorbele acestea : „un amor aprins în umbra unei dureri”... „o floare pe-o ruină” ; îl enervau, şi se hotărî să le scrie; se aşeză la masă, deschise caietul în care-şi nota el unele impresii — nu cel de versuri —şi scrise cu creionul:</said></p>
<p n="ROM010589"><said direct=False>„Cum s-au cunoscut şi s-au iubit Dinu şi Măria lui“</said></p>
<p n="ROM010590"><said direct=False>, apoi, în paranteză, vorbele cari-l obsedau. Cercă să cugete la Ana, la soarta ei, dar îşi simţi gîndurile ostenite şi risipite, ca nişte ostaşi învinşi după uri măcel cumplit. Tot înţelesul şi noima vieţii i se răsturnau în minte ; şi-n lume vedea atîta nedreptate, atîta dezordine, că-i venea nebunie de disperare, scîrşnea de inutilitatea deşertei lui revolte. Un gol imens i se făcea-n viaţă, şi nu mai putea gîndi nimic. Era aproape miezul nopţii. Se culcă, şi cînd stinse luminarea, băgă de seamă că era frig în odaie. Se ghemui în plapomă, atunci îşi aduse aminte iar de suferinţile şi iluziile copilăriei lui, şi, ca să-şi împrăştie vedeniile, începu să fluiere încet o arie din Traviata; adormi cu gîndul silnic că din toată viaţa lui n-are să s-aleagă nimic. Zilele treceau, şi Dan se gîndea tot mai rar la Ana. Uneori se întreba dacă-n adevăr a existat o fiinţă care-a trecut aşa, ca o lumină, prin existenţa lui, sau e numai o amintire mai vie din ce-a citit ori a visat odinioară ; alteori i se părea c-a murit. Într-o dimineaţă, la redacţie, uitîndu-se distras peste hîrtiele răvăşite pe masa lui papa Săndulescu, dete cu ochii de slova Anei: era o cartă poştală din Paris, prin care cerea să se trimeată ziarul acolo.</said></p>
<p n="ROM010591"><said direct=False>— Îţi mai trebuie asta papa ?</said></p>
<p n="ROM010592"><said direct=False>— Nu, i-am luat adresa, rupe-o... răspunse „papa”, fără să bage de seamă că Dan e puţin schimbat la faţă.</said></p>
<p n="ROM010593"><said direct=False>Apoi, tot în ziua aceea: Priboianu face cuvenitele amputaţii în foile lui Bimbirică, pe cînd acesta suflă greu pe nas şi-şi freacă un vîrf de mustaţă în degete; el aşteaptă cu nerăbdare să i se citească ultima foaie: acolo e o ştire de senzaţie, la care ţine foarte mult, şi pe aceasta a redactat-o cu un stil... frumos de tot, e sigur c-are să-i placă şi directorului... în sfîrşit, iată c-o citeşte: „Un scandal în lumea mare: aflăm din sorginte cît se poate de autorizată că domnul avocat M.P., profitînd cu abuz de poziţiunea d-sale de unchi al domnişoarei A.R. ...”</said></p>
<p n="ROM010594"><said direct=False>Priboianu rupe foaia bucăţele, le-aruncă şi, fără să se uite la capul lui Bimbirică, îşi scoate batista şi se şterge pe degete, cu dizgust, ca de ceva murdar.</said></p>
<p n="ROM010595"><said direct=False>— Domnule director, zice Bimbirică ofensat şi cău-tînd să-şi ascundă emoţiunea, eu, zău, nu mai ştiu ce informaţii să v-aduc...</said></p>
<p n="ROM010596"><said direct=False>— Domnule Gamulea, turcul are-o vorbă... passez à la caisse!... Papa Săndulescu! cum stă, te rog, d-l Alfred Gamulea ?</said></p>
<p n="ROM010597"><said direct=False>În toată redacţia trece un fior de solemnitate, se face tăcere, nimeni nu văzuse pe Priboianu aşa de grav, nimeni nu-1 auzise zicînd „domnule“ la „băieţii lui“. De bună seamă, era supărat rău în ziua aceea.</said></p>
<p n="ROM010598"><said direct=False>— Domnul Gamulea : optzeci şi cinci lei avansaţi din chenzina viitoare.</said></p>
<p n="ROM010599"><said direct=False>Aşa vorbea pana cu d-1 director, scurt şi lămurit, în daraveri de administraţie,</said></p>
<p n="ROM010600"><said direct=False>— Domnule Gamulea, poftim încă cincisprezece franci, ca să fie suta, şi sper că m-ai înţeles.</said></p>
<p n="ROM010601"><said direct=False>Bimbirică lunecă o privire cu intenţie de despreţ peste cele trei patace aruncate pe masă, şi mai mult lor le zice „adio“, făcînd un salut stîngaci şi ieşind, cu jobenul pe ceafă; dar trist şi, probabil, intrigat de „vorba turcului“, pe care n-o înţelesese.</said></p>
<p n="ROM010602"><said direct=False>— Uf, nene, bine c-am isprăvit odată cu licheaua asta ! Şi Priboianu îşi desface braţele şi respiră mulţumit. Îmi sta pe suflet... Ce speţă de pungaş detestabil !</said></p>
<p n="ROM010603"><said direct=False>Din ziua aceea Dan începe iar să se gîndească la Ana. Cînd îşi scrie foiletonul, parcă l-ar scri numai pentru ea, îşi citeşte fiecare rînd prin ochii şi mintea ei; parcă ceva din iubirea lui bolnavă, din dorul lui adînc şi trist se strecoară în fiecare frază ; ca un om care, vorbind, se ascultă în altul, aşa se observă el în cugetul ei, îşi urmăreşte cu luare-aminte toate gîn-durile cum străbat, cum vibrează şi răsună în ondu-laţiile sufletului ei.</said></p>
<p n="ROM010604"><said direct=False>Într-o dare de seamă despre noul volum al lui Graur, Schiţe din trecut, găseşte prilej să scrie:</said></p>
<p n="ROM010605"><said direct=False>„Aşa e. Cele mai sfinte visuri ale noastre se sfarmă uneori de suflarea unei clipe. De la un cuvînt pe care nu l-am spus la vreme, de la un pas întîrziat, de la un moment de nehotărîre atîrnă adesea fericirea noastră, direcţia si planul întregei noastre vieţi...”</said></p>
<p n="ROM010606"><said direct=False>Altă dată, într-o poezie, Dor de ducă, îşi aşterne pe cele cinci coloane de foileton tot focul, toată neliniştea visurilor lui de o tristă, sfîşietoare nebunie: sunt strofe ce dau impresia unei căderi de braţe ostenite, a unei fatale renunţări la orice aşteptare, la orice licărire de speranţă :</said></p>
<p n="ROM010608"><said direct=False>A venit primăvara. Acum stau la un loc Stelian, Graur, Petroni şi Dan, în casa lui Priboianu, din strada Fîntînii.</said></p>
<p n="ROM010609"><said direct=False>Petroni a avut o tipografie pe care-a vîndut-o şi-a rămas dator vro două mii de lei; acum e în căutarea unui mic capital pentru a întreprinde un nou negoţ — de astă dată e sigur că s-ar îmbogăţi, acum s-a învăţat minte ; o lăptărie la Şosea ar fi o afacere minunată, şi, pe cînd ceilalţi îşi dau cu piciorul pe sub masă, el face socoteli şi dovedeşte, negru pe alb, că un capital de zece mii de franci ar aduce un venit anual net de cincisprezece mii de franci. Pînă una-alta, a primit un post de secretar la Teatru Naţional— două sute cincizeci de lei pe lună — din care s-a hotărît să puie deoparte o sută pe fiecare lună, o să dea banii lui Priboianu sa-i capitalizeze; face jură-mînt să nu ia o para din ei pînă cînd nu şi-o realiza suma cu care să-şi poată începe afacerea. Dar aceasta, bineînţeles, rămîne pe „luna viitoare“.</said></p>
<p n="ROM010610"><said direct=False>Ei mănîncă-n casă; le găteşte Maria lui Poteraş. La zece mai, eveniment mare: nunta lui Poteraş; toţi sunt solemni, în fracuri de-mprumut; cunună Dan, c-o mătuşă a lui Graur; cîţiva profesori şi jurnalişti sunt invitaţi; de la biserică vin acasă, unde-i aşteaptă un taraf de lăutari ș-o masă întinsă, cu mîn-cări reci şi băuturi şi mai reci; mirele şi mireasa, foarte jenaţi, stau în capul mesei, lîngă ei nunii, apoi ceilalţi invitaţi: Stelian schimbă tacîmurile, Graur toarnă prin pahaie ; Petroni a pregătit un mic discurs; şi cînd, cu un gest tragic, arată spre miri şi zice cu glasul emoţionat: „Aceşti doi orfani, cari s-au întîlnit in drumul vieţii şi şi-au întins mîna cu iubire...“, Maria izbucneşte într-un plîns cu hohot, Poteraş începe şi el să plîngă, şi oratorul, îngrijat de efectele jalnice ale discursului său, îşi lasă fraza neisprăvită şi strigă ridicînd paharul: „Hai noroc, noroc să vă dea Dumnezeu, că de alelalte...“ şi glasul lui se pierde într-un „ura ! ura !“ cu acompaniament de cobză şi de vioare. Un lăutar începe să cînte:</said></p>
<p n="ROM010611"><said direct=False>Dar Priboianu-1 întrerupe: „Altu mai vesel!“ Şi imediat o dă pe:</said></p>
<p n="ROM010612"><said direct=True>„Leleo cu scurteica verde”</said><said direct=False>...</said></p>
<p n="ROM010613"><said direct=False>După masă se-ncinge-o horă strămoşească, singurul joc la care se-nfig şi cei care nu ştiu juca.</said></p>
<p n="ROM010614"><said direct=False>Priboianu e mosafir în gospodăria acestor patru prietini. El şi-a oprit pe seama lui două odăi, cu intrare separată : toată ziua e ocupat la tribunal, la redacţie, şi noaptea vine tîrziu acasă ; numai duminica mănîncă cu ei, ş-atunci de regulă le face morală şi le dă poveţe să fie mai prevăzători, să facă economie, ei rîd şi se pîrăsc unul pe altul, unde-i chip ? toţi au gusturi şi slăbiciuni costisitoare : Stelian — şampanie, Graur — birjile, Dan — icrele negre, numai dom' Petroni capitalizează... în bilete de loterie; de neexplicat boala acestuia de a cheltui şi de a-şi face încurcături, din cari nu mai ştia cum să iasă ; şi vecinic afif, şi vecinie furios pe ţară, pe timp şi pe multe alte lucruri concrete şi abstracte. Banul unuia e al tuturora; dar s-a nimerit ca toţi să fie mînă spartă, şi de multe ori sunt zile cînd n-au ce da în piaţă ; noroc de Poteraş — domnu Itidant — care-ntotdeauna-i gata şi foarte fericit să-şi deschidă lădiţa cînd e vorba de „împrumuturi naţionale“.</said></p>
<p n="ROM010615"><said direct=False>Adesea, seara, după o zi de belşug şi de risipă, încep să facă planuri, Petroni adună toate cîştigurile cele mari de la loterie. E o sumă fabuloasă. Şi, fumînd ultimele ţigări, stau pînă-n ziuă şi schimbă faţa lumii.</said></p>
<p n="ROM010616"><said direct=False>Cel mai vesel între ei e Graur, adevărat e că el şi munceşte mai mult. La cancelarie, şeful lui e foarte mulţumit, doar în privinţa stilului e cam dificil: găseşte că Graur prea face conceptele scurte şi nu respectă cu stricteţă formulele consacrate; fără acest cusur, ar fi un şef de biurou model ; la minister e îmbrăcat în hainele cele mai răblărite, şi are un aer. de prostănac ; cum vine acasă-şi schimbă şi hainele, şi figura, e altul ; el e ceva mai glumeţ : se duce-n cîteva familii, unde din cînd în cînd e poftit la masă şi unde e foarte apreţiat ca băiat de talent şi ca bun cititor. Ceilalţi, neciopliţi şi sălbateci, găsesc în această notă de sociabilitate a lui Graur un nesleit izvor de glume şi de ris. E destul ca unul să-nceapă: „Degeaba, puteţi voi să ziceţi orice, copistul e băiat de salon“, şi şedinţa e deschisă.</said></p>
<p n="ROM010617"><said direct=False>— Vezi, mă, el introduce literatura noastră în înalta societate...</said></p>
<p n="ROM010618"><said direct=False>— Trebuie să băgăm de seamă la ce scrim de-acum, că ne citesc boierii; glumă e ?...</said></p>
<p n="ROM010619"><said direct=False>Puţină glorie începe să se strecoare în viaţa lor plină de nemulţumiri şi de revolte : ei văd că sunt nedreptăţiţi, excluşi de la o soartă mai bună, pe care ar fi meritat-o; în jurul lor mediocritatea, neruşinarea, viclenia triumfă cu o statornicie exasperantă; alta era lumea pe care-o visaseră ei în şcoală ; abătuţi moralmente şi enervaţi continuu de ceea ce văd, au ajuns să se creadă dezarmaţi în lupta pentru existenţă; tot ce-i mai împacă şi le mai dă putere să lucreze e gîndul că ei pregătesc, cu munca lor cinstită şi demnă, o vreme mai bună pentru tinerii cari vor veni după ei. Fiecare e în ajunul de a seri ceva „cum n-a mai scris el“... eternul vis al operei definitive, care mereu s-anunţă, şi nu mai vine. Fac proiecte să-nceapă la toamnă o revistă literară, şi-şi iau ferma hotărîre ca, pînă atunci, să scrie cel puţin pentru trei numere de revistă. Dar zilele trec, şi ei îşi pierd adesea, fără să bage de seamă, cel mai preţios timp în planuri şi discuţii interminabile.</said></p>
<p n="ROM010620"><said direct=False>A venit vara; Petroni pleacă să-şi vadă părinţii, ţărani în judeţul Buzăului, Graur se duce la Piteşti, la un unchi sărac, „pe care are să-l moştenească“, Stelian la Mînăstirea Neamţului, unde-are să joace toată vara tabinet cu stariţul Gherassi. Dan iar rămîne singur, şi iar îl apucă gînduri urîte. Tot el mai nenorocit! Îi petrecuse pe cîte unul la gară, ş-acum i se părea c-a murit, că n-are să-i mai vadă. Casa, uliţile, sufletul lui, toate erau pustii. Priboianu îl întreba mereu ce are ; într-o zi îi zise cam în glumă.</said></p>
<p n="ROM010621"><said direct=False>— Mă, tu trebuie să fii amorezat!</said></p>
<p n="ROM010622"><said direct=False>Dan se roşi, pentru prima oară i se păru indiscret şi brutal „domnu director“. Dac-ar fi atins mai delicat această rană ascunsă a sufletului lui, i-ar fi spus imediat, şi-ar fi deschis inima, pentru că de cîtva timp simţea în adevăr nevoia de a se destăinui unui prietin şi a-i cere sfaturi. Priboianu înţelese şi schimbă vorba, hotărît să revie, şi să-l descoase, cu toată dragostea şi pregătirea de suflet necesară unui confesor.</said></p>
<p n="ROM010623"><said direct=False>De cînd Dan aflase că Ana e săracă, simţea c-o iubeşte în adevăr cu tot focul, cu toată setea de fericire, cu toată puterea de a spera a tinereţii lui.</said></p>
<p n="ROM010624"><said direct=False>Visurile tremurătoare şi nehotărîte de odinioară încep să se desfacă din neguri şi să se lumineze, ca un peisaj frumos într-un răvărsat de ziuă ; atîtea do-rinţi vagi şi sfiicioase, ce de-abia-i licăreau mai înainte, acum îi revin în conştiinţă cu tăria posibilităţii, cu obsesiunea poruncitoare a voinţii.</said></p>
<p n="ROM010625"><said direct=False>Seara, ceasuri întregi se primbla prin odaie şi cugeta la Ana, şi plănuieşte ; cîteodată s-aşază la masă, îşi razimă capul pe mînă, dar observă că, stînd jos, nu mai poate gîndi aşa de liber şi de clar, pare că o parte din energia covîrşitoare a gîndurilor lui tinde să se reverse, să se transforme imediat în mişcare fizică ; şi ca un călător care are-un drum lung de făcut, se scoală grăbit şi deapănă kilometri între uşă şi fereastră... din cînd în cînd scoate din buzunar carta poştală de la Ana, îi vede mîna în forma literilor, citeşte-n gînd fiecare vorbă şi i se pare c-o aude pe ea spuindu-le, îi urmăreşte mişcările gurei pe fiecare silabă... Paris, Place de la République 15 ... între cu-vîntul Paris şi Place, el descoperise urmele unui gînd al Anei : P mare de la cuvîntul Place era făcut ca de tipar, întocmai cum îl face el ; şi-l observa cu un surîs de mîngîiere... desigur că s-a gîndit la dînsul cînd l-a făcut. Apoi o vedea, palidă şi ostenită, ia braţul lui tată-său, cutrierînd străzile Parisului — două suflete nenorocite, neştiute de nimeni în haosul acelui oraş mare ; închipuirea lui i-o arăta desluşit : el o fixa cu privirea, îi cunoştea şi-i alegea mişcările, paşii, ca şi cum ar fi mers încet pe urma ei, o vedea oprindu-se pe la vitrine, întorcîndu-şi capul după un echipaj... O, cît trebuie să sufere ea acolo, în acel exil de ruşine şi de durere !... Ce-o să facă ea acum ?... Cum s-ar duce s-o vadă, să-i cadă-n genunchi şi să-i spună c-o adoră şi se închină la ea ca la o sfîntă, că niciodată n-a iubit-o cum o iubeşte-acum, să-i aştearnă la picioare viaţa, toate visurile lui...</said></p>
<p n="ROM010626"><said direct=False>— Ce, nu te-ai culcat încă ?</said></p>
<p n="ROM010627"><said direct=False>— M-ai speriat... E tîrziu ?</said></p>
<p n="ROM010628"><said direct=False>— Aproape două. Ascultă, Dane, vreau să-ţi vorbesc ; şezi colea puţin, că văd că nu ţi-i somn...</said></p>
<p n="ROM010629"><said direct=False>Şi Priboianu îl aşeză pe scaun ; părea un dantist ce se prepară să-i scoată o măsea ; cu mînile în buzunar, făcu cîţiva paşi prin odaie, apoi se opri în faţa lui Dan, îl privi c-o nespusă dragoste şi ii zise :</said></p>
<p n="ROM010630"><said direct=True>— Frate Dane, eu n-am avut vreme să iubesc.., dar să nu-ţi închipui că viaţa asta de berărie şi de cafenea n-a mai lăsat nimic sfînt şi delicat în mine... dăunăzi ţi-am spus aşa o vorbă... în glumă, şi n-ai idee dtt mi-a părut de rău cînd am văzut că nu era pentru tine un subiect de glumă... eu —</said><said direct=False> de felul meu — nu sunt curios; dacă nu mi-ai fi drag, dacă n-aş crede că ţi-aş putea fi de vrun ajutor în nevoile şi supărările cari te mistuie, nici prin gînd nu mi-ar trece să te-n-treb: ce ai ? ce te doare ? Dar îmi eşti drag, şi de aceea te rog să-mi spui... cum ai spune mamii tale. Iubeşti ?</said></p>
<p n="ROM010631"><said direct=False>— Da.</said></p>
<p n="ROM010632"><said direct=False>— Pe cine ?</said></p>
<p n="ROM010633"><said direct=False>— Pe... Ana Racliş.</said></p>
<p n="ROM010634"><said direct=False>— Domnişoara care...</said></p>
<p n="ROM010635"><said direct=False>Dan se roşi pînă-n albul ochilor şi, văzînd uimirea, mila şi jena cu care-l priveşte Priboianu, făcu un efort, ca şi cum şi-ar fi smuls din came vorbele pe cari avea să le spuie :</said></p>
<p n="ROM010636"><said direct=False>— Ştiu, dar ce-i ea de vină ? Dac-a avut un unchi mizerabil... e o nenorocire... dar ce vrei ? să judec cum judecă toată lumea, rea şi idioată, să arunc asupra ei ruşinea unei fapte murdare, de care nu-i întru nimic vinovată ? Poţi s-o plîngi, dar s-o faci răspunzătoare de... violenţa unei bestii ?...</said></p>
<p n="ROM010637"><said direct=True>— Bine, Dane, eu n-o acuz pe ea, să ne înţelegem ; a fost victima unui om mizerabil, brutal... tot ce vrei, nu zic ba; dar dacă —</said><said direct=False> cum spune lumea — ea are să aibă un copil... te-ai gîndit la asta ?</said></p>
<p n="ROM010638"><said direct=False>— M-am gîndit, m-am gîndit la tot.</said></p>
<p n="ROM010639"><said direct=False>Şi fruntea lui Dan se broboni de sudoare.</said></p>
<p n="ROM010640"><said direct=False>— Vezi, trebuie să... mă rog, tu de cînd o iubeşti? Cum aţi ajuns... ţi-e somn ?</said></p>
<p n="ROM010641"><said direct=False>— Nu, de loc.</said></p>
<p n="ROM010642"><said direct=False>— Atunci, spune-mi tot de la început.</said></p>
<p n="ROM010643"><said direct=False>Şi Dan spuse toată istoria acestui adînc şi dureros amor, care-i umplea viaţa : i se părea că se născuse cu el.</said></p>
<p n="ROM010644"><said direct=False>Privirile Anei erau atîtea mdmente de fericire şi de lumină, el îşi aducea aminte şi vorbea de ele ca de nişte întîmplări însemnate, ca de singurile locuri de repaos în lunga, pasionata goană a dorului ş-a iluziilor lui. Nu-şi vorbiseră... dar cîte nu-şi spuneau ei cînd se uitau aşa pierduţi unul la altul, înfioraţi de misterioasa atingere a sufletelor lor, simţind amîndoi din lumina ce răsărea deodată pe faţa lor, din focul şi duioşia cu care se priveau că în momentele acelea se înţeleg, vieţile lor se sorb şi se topesc într-un singur gînd, şi ei îşi dau bine seama că dacă stau aşa neclintiţi şi pătrunşi ca de-o evlavie sfîntă, e că-n existenţa lor se oficiază un act solemn, o taină mare, ceva care dă fiorul eternităţii !</said></p>
<p n="ROM010645"><said direct=False>Dan se încălzeşte, îl îmbată farmecul expansiunei, tăria gîndurilor atîta timp închise; el îşi spune nopţile de visuri şi de nelinişte, credinţa lui că Ana e singurul suflet care l-ar înţelege, şi i-ar da putere şi entuziasm; o adoră, viaţa lui nu mai respiră decît prin ea, o simte în cele mai secrete gînduri, şi temeri, şi speranţe ale sufletului lui: de cînd o ştie nenorocită, de cînd a aflat cum se-nchidea în odaia ei şi nu vroia să vadă pe nimeni, şi cum a plecat cu bietu tată-său ca să-şi ascundă durerea de ochii răi şi veninoşi ai lumei, de atunci parcă o iubeşte şi mai mult, gîndurile lui o caută, o urmăresc din ce în ce mai însetate şi mai bolnave de dorul ei. Acum parc-o vede mai bună, mai cuminte, mai mare în tristeţa ei... poate că e o nebunie, dar simte că viaţa lui ar fi deşartă şi n-ar mai însemna nimic fără neliniştea şi aşteptarea asta tristă, dureroasă, şi totuşi nespus de dulce ; cînd se gîndeşte la ea, la viaţa pe care-ar duce-o ei împreună, o dată i se înseninează toate, parc-o altă lume i se deschide, aude glasul ei chemîndu-l la fapte mari, şi, în farmecul iubirei ei, i se pare c-ar deveni atotputernic...</said></p>
<p n="ROM010646"><said direct=False>Lumînarea se trecuse toată, mucul sfîrîi în sfeşnic şi se stinse : afară era ziuă.</said></p>
<p n="ROM010647"><said direct=False>Priboianu avea ochii umezi, îşi întoarse faţa spre fereastră, geamurile erau asudate, parc-ar fi căzut brumă.</said></p>
<p n="ROM010648"><said direct=False>— În cîte-avem azi?</said></p>
<p n="ROM010649"><said direct=False>— Azi... e miercuri... douăzeci...</said></p>
<p n="ROM010650"><said direct=False>— Mai sunt unsprezece zile pîn' la-ntîi septembre... Cînd se-ncep lecţiile regulat ?</said></p>
<p n="ROM010651"><said direct=False>— De ce mă-ntrebi ?</said></p>
<p n="ROM010652"><said direct=False>— Trebui să pleci la Paris...</said></p>
<p n="ROM010653"><said direct=False>Dan simţi că se-nvîrteşte casa cu el; în momentul acela văzu pe figura lui Priboianu o lumină extraordinară.</said></p>
<p n="ROM010654"><said direct=False>— Tu culcă-te să te odihneşti, eu azi îţi pregătesc tot, ca să poţi pleca diseară... Să n-ai grijă de nimic... Dormi liniştit...</said></p>
<p n="ROM010655"><said direct=False>Şi Priboianu ieşi : în urma lui parcă scăzu deodată lumina-n odaie.</said></p>
<p n="ROM010656"><said direct=False>Greu de hotărît care din doi era mai fericit.</said></p>
<p n="ROM010657"><said direct=True>„Ce om bun”</said><said direct=False>, gîndi Dan ; şi tot sensul vieţii parcă i se lămuri în acest gînd...</said></p>
<p n="ROM010658"><said direct=False>Dan era de două săptămîni în Paris. Ce s-a ales din toate planurile pe cari şi le făcuse-n tren ? Bucuria cu care plecase, încrederea copilărească în iluziile lui, curajul cu care se vedea intrînd la Ana, vorbele ce gîndea să i le spuie unde erau ? Tot planul lui, atît de sigur şi de clar, rămăsese-n vagon.</said></p>
<p n="ROM010659"><said direct=False>A cincisprezecea zi de cînd bate acelaşi trotuar în Place de la République. L-or fi luat oamenii la ochi; i se pare că unii trecători întorc capul după el şi-l privesc bănuitor.</said></p>
<p n="ROM010660"><said direct=False>Din cînd în cînd îşi iuţeşte pasul şi trece cu aerul unui om zorit de afaceri, şi peste zece minute se întoarce, ca şi cînd ar fi uitat ceva. înălţimea edificiilor, mulţimea ferestrelor, bogăţiile vitrinilor îi ostenesc ochii, îi sperie gîndurile ; şi mereu se uită, fără să vrea, la colosala statuă din mijlocul pieţii. Îl obsedează atitudinea neclintită, calmul figurii şi braţul ridicat al femeii-uriaş, cu sfînta creangă de măslin, pe care i-o întinde c-un gest solemn, de o eternă, exasperantă pa-cienţă. Sufletul lui agitat se simte contrariat de imobilitatea lucrurilor dinafară. I se pare că statua Re-publicei înadins sta acolo, ca să-l observe cu privirea ei fixă cum se poartă de colo-colo, fără astîmpăr ; se sfieşte de ea ca de-o fiinţă vie, indiscretă, care-l spionează şi-i ia sama la toate mişcările lui. De cîte ori se apropie de casa în care stă Ana, simte că o durere surdă îi strînge inima şi-i taie respirarea, parcă-l arde ceva pe piept, picioarele i se moaie şi-l umple o frică neînţeleasă, un sentiment penibil de laşitate, care-i dis-cordează toţi nervii şi-l prosteşte. A încercat adesea să-şi ia inima-n dinţi şi să intre, dar gîndul că ar face o impresie rea vizita lui neaşteptată şi că ar fi o lipsă de respect pentru durerea acelor două suflete zdrobite să le turbure din liniştea şi izolarea în care s-au refugiat, gîndul acesta îi răsărea în minte şi-l oprea brusc, ca şi cum i-ar fi intrat un glonţ în cap. Zadarnic, în toate serile pînă tîrziu îşi trudeşte ochii căutînd să-i vadă umbra la vreuna din sutele de ferestre ale casei: inima lui bolnavă şi neliniştită tresare cu fiecare lumină ce se aprinde, năluciri şi iluzii se desprind din fiecare tremurare de perdea, dar nimic din ce caută el cu atîta neastîmpăr nu i se arată. Într-o zi, pe la toacă, a văzut pe Racliş ieşind de-acasă, l-a urmărit, de departe, şi inima-i bătea de-i îneca răsuflarea, i se părea că face o crimă : ochii, figura lui speriată avea ceva din expresia feroce a unui ucigaş care se duce să dea lovitura. Bătrînul mergea încet, zgrebulit ca de frig, cu capul plecat înainte, cu mînile-n buzunările pardesiului, ca pe nişte beţe îi jucau pantalonii largi pe picioarele lui slăbănoage, subţiri, apucă pe-o stradă la stînga şi intră într-o cafenea ; atunci Dan iuţi pasul şi, cînd ajunse în dreptul ferestrei, aruncă o privire piezişă, fricoasă şi trecu înainte, i s-a părut că l-a zărit în profil, stînd singur la o masă ; la întoarcere, s-a uitat şi l-a văzut bine: sorbea dintr-o ceaşcă, pe care o ţinea cu amîrîdouă mînile; pe la celelalte mese erau tot capete albe ; probabil, o cafenea în care veneau mai mult bătrînii din cartier... în colţul străzii s-a oprit, hotărît să-l aştepte pîn-o ieşi, ş-atunci... să fac-aşa ca şi cum l-ar întîlni din întîmplare, să s-arate surprins : „A bonjour, domnule Racliş, ce mai faceţi ?” şi pe cînd urmărea în gînd o conversaţie închipuită, îl văzu viind ; curaj !... merse înaintea lui, simţea că-l zugrumă o emoţiune stupidă, revoltătoare, îi părea rău şi-i venea să se-ntoarcă şi s-o ia la fugă, dar nu se mai putea, acum erau aproape — încă doi paşi, timid, zăpăcit, îşi duse mîna la pălărie... bătrînul, cu acea privire fixă, de somnambul, a imului aiurit de durere, trecu pe lîngă Dan fără să-l vadă. Acesta, zăpăcit, înfiorat, ca şi cînd o fantomă ar fi lunecat pe dinaintea lui, rămase un moment ţintuit pe loc ; capul îi era deşert, un sentiment penibil de des-perare şi de dureroasă osteneală îi îngreuia trupul şi mintea, i se părea că moare. Îşi duse mîna la frunte, ca un om căruia îi vine rău, clipi tare din ochi şi, în-tr-un efort suprem de gîndire, cercă să-şi dea seamă de locul şi starea sufletească în care se află, o putere hipnotică îl duse-n neştire pe urmele nefericitului bă-trîn, din hainele căruia părea că se împrăştie un parfum de tristeţă şi de mister şi-i înconjoară fiinţa într-o atmosferă nestrăbătută. Racliş intră. Dan îl urmări cu gîndul, i se părea că-i aude paşii, respirarea, îl vedea cu mîna pe rampă, încovoiat, suind încet treptele unei scări obositoare; sus, la al treilea, la al patrulea rînd, într-o sală lungă, cu puţină lumină, închipuirea lui, o dată cu bătrînul, deschidea o uşă ; atunci icoana Anei se lămurea deplin şi-i rămînea în minte, nemişcată ca într-o ramă : o figură de sfîntă, palidă, frumoasă, o privire de o divină resemnare şi bunătate în ochii ei adînci, mari, albaştri, şi-n zîmbetul ei o blîndeţă, o melancolie duioasă, străbătătoare, pe care o simţea parcă cum vine de acolo şi se scoboară, cu o lunecare de lăcrămi, în inima lui torturată, în viaţa lui pierdută şi zbuciumată ca un vas naufragiat... „La ce-am venit aici ? Cît am să mai rătăcesc aşa, ca un nebun ?” Şi zilele treceau de o monotonie şi de o sterilitate exasperantă. Aceleaşi hotărîri în fiecare dimineaţă ş-aceleaşi mustrări amarnice în fiecare seară, cînd se ducea să se culce, tîrziu, rupt de osteneală, demoralizat, enervat de laşitatea lui, de apăsătoarea conştiinţă a timpului pierdut.</said></p>
<p n="ROM010661"><said direct=False>Dar astăzi — fie ce-o fi — are să se ducă s-o vadă. Trebuie să ia un sfîrşit acest turment, mult mai crud şi mai chinuitor decît desperarea. „Două săptămîni... affreux cauchemar!... Ce s-o fi uitînd aşa la mine femeia asta ? Mi se pare c-am spus «affreux cauche-mar» tare, o fi crezînd că sunt nebun... Un regiment de husari... Frumoşi soldaţi!... Ce curios răsună trîm-biţele, parcă-i la teatru... Două şi jumătate ; mai aştept pînă la trei, poate să iasă el... de astă dată n-am să-l mai las fără să-i vorbesc... dacă pînă la trei nu-l văd, intru ; dar mai bine-ar fi să-l văd şi să-i vorbesc întîi, în stradă, la cafenea... Iată-l.” Şi Dan, pîndindu-i direcţia, se strecură printre trăsuri şi, convins că bătrînul se ducea tot acolo, alergă să-i apuce înainte ; sîngele-i vîjia-n urechi, şi inima-i bătea tare de spaima exagerată a hotărîrii lui. Cînd ajunse la uşa cafenelei, îşi aruncă ochii în urmă, cu frică, şi zări pe Racliş ivin-du-se în colţul uliţii, intră, se aşeză la o masă din fund şi ceru o cafea, privi în juru-i şi văzu cu părere de bine că celelalte mese erau ocupate : bătrîni cu capete pleşuve, lustruite, cu ochelarii sprijiniţi pe vîrful nasului, citeau gazete; în imobilitatea şi tăcerea lor păreau a fi de ipsos ; unii jucau şah, şi-ncremeniţi în atitudini meditative, cu coatele pe masă, cu ochii lungiţi într-o vagă nehotărire, aveau aerul că stau acolo de la începutul lumei, fără să fi făcut vro mişcare. Erau şi tineri, cari vorbeau, dar aşa de încet, parcă se temeau să nu scoale pe cineva din somn. Curioasă întîlnire de oameni! Cine-ar fi crezut să găsească în mijlocul celui mai agitat şi mai zgomotos oraş din lume cafeneaua aceasta, aşa tăcută, liniştită ca o biserică. Uşa se deschise încet — nimeni nu-ntoarse capul să vadă cine intră. Dan simţea ca o arsură pe piept. Bătrînul înaintă în fund, ochii lui sticloşi căutau un loc, instinctiv Dan se sculă, Racliş se uită la el, îl cunoscu şi-i întinse mîna, distras, ca şi cînd l-ar fi văzut acolo în toate zilele.</said></p>
<p n="ROM010662"><said direct=False>— Ce, nu mai scrii la Alarma?</said></p>
<p n="ROM010663"><said direct=False>— Ba da, dar luna asta... mă mai odihnesc şi eu...</said></p>
<p n="ROM010664"><said direct=False>— Aşa ? De aceea nu mai vedeam nimic de d-ta. Noi credeam că te-ai retras.</said></p>
<p n="ROM010665"><said direct=False>Ceru o cafea. Dan luă chibritelniţa din mijlocul mesei ş-o dete ceva mai la o parte.</said></p>
<p n="ROM010666"><said direct=False>Adînca tristeţă de pe figura lui Racliş îl umplea de milă şi de respect.</said></p>
<p n="ROM010667"><said direct=False>— Domnişoara Ana-i bine ?</said></p>
<p n="ROM010668"><said direct=False>— Mulţumesc, e bine, e foarte bine. Mai stai pe-aci ?</said></p>
<p n="ROM010669"><said direct=False>— Poate vreo săptămînă...</said></p>
<p n="ROM010670"><said direct=False>Bătrînul apucă ceaşca cu amîndouă mîinile şi sorbi de mai multe ori tremurînd din cap. Rămase cîteva minute neclintit, cu privirea dusă ; apoi plăti.</said></p>
<p n="ROM010671"><said direct=False>— Mergem ?</said></p>
<p n="ROM010672"><said direct=False>— Da.</said></p>
<p n="ROM010673"><said direct=False>Şi ieşiră împreună. Amîndoi, cu ochii în jos, păşeau încet, fără să-şi vorbească.</said></p>
<p n="ROM010674"><said direct=False>Aproape de casă, deodată, ca şi cînd gîndurile pasionate ale lui Dan s-ar fi introdus pe nesimţite în conştiinţa lui Racliş, acesta-l întrebă :</said></p>
<p n="ROM010675"><said direct=False>— Vrei să vezi pe Ninica ?</said></p>
<p n="ROM010676"><said direct=False>— Eu nu-ndrăzneam...</said></p>
<p n="ROM010677"><said direct=False>Dan se roşi, crezu c-o vede în clipa aceea.</said></p>
<p n="ROM010678"><said direct=False>— S-a făcut grozav de ursuză, fuge de lume, nu vrea sa vadă pe nimeni... Nu ştiu... m-am luat de gîn-duri. Pentru d-ta însă... are o particulară stimă de cînd era în şcoală, dac-ai putea să-i vorbeşti, cred că i-ar face bine asta, ar mai înveseli-o poate, e aşa de tristă, că mi-i în grijă de ea... Iată, aicea stăm noi; poftim...</said></p>
<p n="ROM010679"><said direct=False>Dan, urcînd scările, simţea că-şi pierde conştiinţa, o emoţiune distrugătoare îi încleşta fălcile, bătăile inimei îl sufocau ; se ţinu de rampă ca să nu cadă. Era de-o paloare de mort.</said></p>
<p n="ROM010680"><said direct=False>— Aşa-i c-ai ostenit? Eu m-am obicinuit cu scările... Şezi puţin... Sau nu, vino ici, în odaie la mine, ş-aş-teaptă... o să-i spun că... să vedem... pardon... un moment.</said></p>
<p n="ROM010681"><said direct=False>Şi bătrînul, zăpăcit, îi arătă un scaun şi ieşi.</said></p>
<p n="ROM010682"><said direct=False>Penibilă aşteptare ! De ce-şi închipuia Dan că soarta lui are să se hotărască în momentul acela ? De ce tremura ca un vinovat la gîndul c-are să vadă pe Ana ? Ea poate că-l uitase de mult, poate că nu l-a băgat în seamă niciodată, şi tot ce credea el era numai o iluzie, o nebunie a minţii lui bolnave... Dar ce zăbovesc atîta ? Desigur că nici nu vrea să-l vadă. ]şi pipăi cravata şi şi-o îndreptă, că era cam strîmbă. S-auzeau pe sală paşi, zgomot de uşi, cîte-o cheie răsucindu-se-n broască c-un scîrţîit metalic. I se părea că stă acolo de multă vreme, nu-şi mai dedea seamă de cînd. Avea clipe de uitare, întunecări subite, ca-ntr-o luptă cu somnul; inima-i era mai potolită : un sentiment mai mult de osteneală decît de nelinişte, toropirea şi moliciunea pe care-o lasă în organismele plăpînde o violentă zguduire de nervi. Se gîndi la Priboianu. îşi fixă ochii pe-o fotografie din părete, în care crezu că recunoaşte trăsăturile Anei, un moment se văzu la pensionul doamnei Raspal... figura repulsivă a lui Veronescu-Prisăcani îi lunecă prin minte. Jos, l]ngă scaun, era un jurnal, se plecă să-l ia. Auzi un fişat de rochie şi tresări ca din somn... Ana era în faţa lui; i se păru mult mai înaltă.</said></p>
<p n="ROM010683"><said direct=False>— Ce plăcere neaşteptată ! şi ea-i întinse mîna şi-l privi în faţă cu o prietenie în care se vedea puţină jenă.</said></p>
<p n="ROM010684"><said direct=False>Dan, în picioare, tulburat, căta la ea c-un surîs vag, şi parcă nu se-ncredea c-o vede. Bătrînul nu-şi găsea astîmpăr de bucurie, rîdea ca un copil.</said></p>
<p n="ROM010685"><said direct=False>— Vezi... Ninico, tu credeai că glumesc... Nu-ţi spuneam eu, domnule Dan, că de d-ta n-are să fugă, s-a făcut o sperioasă...</said></p>
<p n="ROM010686"><said direct=False>— Ei, acum lasă, tată... Să mergem dincolo...</said></p>
<p n="ROM010687"><said direct=False>Şi trecură în odaia de-alături, un salonaş cu mobile vechi, joase ; într-un colţ, o etajeră cu cărţi; la mijloc, o masă ovală, neagră, cu incrustaţii de alamă pe mărgini ; pe jos, un covor ; lîngă fereastră, care da în curte, o mesiţă de lucru, de care Ana apropie înc-un fotoliu.</said></p>
<p n="ROM010688"><said direct=False>— Şezi colea, domnule Dan ; de mult nu ne-am mai văzut...</said></p>
<p n="ROM010689"><said direct=False>— Un an aproape.</said></p>
<p n="ROM010690"><said direct=False>Bătrînul sta în picioare şi se uita la Ana cu nesaţ, ca şi cînd el era acela care n-o văzuse de-un an.</said></p>
<p n="ROM010691"><said direct=False>— Ştii, domnule Dan, că şi Ninica scrie ?</said></p>
<p n="ROM010692"><said direct=False>— Da ?</said></p>
<p n="ROM010693"><said direct=False>— Cum eşti şi tu, tată ?... şi faţa ei albă, întinsă, se rumeni puţin, ea privi zîmbitor ia Dan. Dumneata crezi ?</said></p>
<p n="ROM010694"><said direct=False>— De ce să nu cred ? Eu sunt convins c-aţi scri bine...</said></p>
<p n="ROM010695"><said direct=False>— Vrei să rîzi de mine ; nu m-am gîndit niciodată la asta, şi ea căuta să se descarce ca de-o vină. A glumit într-o zi cu tată-său : o tot întreba de ce stă vecinie închisă-n casă, şi ea, ca să scape, i-a spus că scrie. I-ar plăcea în adevăr să poată scri; dar e aşa de proastă, niciodată nu şi-a putut fixa mintea la ceva...</said></p>
<p n="ROM010696"><said direct=False>Dan o contempla, o adora; sufletul lui. găsea un farmec infinit în vorbele ei naive, în glasul ei curat, cu sonorităţi de cristal, în ochii ei dulci, moi, în mişcarea delicată a gurii, în îndoiturile rochiei; toată fiinţa ei i se părea un vis miraculos, fascinator ; seninătatea privirei, nevinovăţia chipului ei îl făcu să cugete c-ar putea fi o calomnie tot ce clevetise lumea pe socoteala ei. Cătă la ea, pios, ca la o sfîntă...</said></p>
<p n="ROM010697"><said direct=False>Un ţipăt strident, de copil mic, se auzi, năbuşit, din altă odaie.</said></p>
<p n="ROM010698"><said direct=False>Ana tăcu. Dan îşi plecă jochii în pămînt, dar un hohot de rîs, sinistru, nespus de îngrozitor, îi tăie auzul: Ana, cu capul pe spate, cu buzele uscate şi vinete, tremura de-un rîs convulsiv, o vînă neagră îi diforma gîtul, degetele-i trosneau într-o crispaţie desperată, ne-bună.</said></p>
<p n="ROM010699"><said direct=False>— Ninico... pentru Dumnezeu... ce-i asta ?... E a treia oară...</said></p>
<p n="ROM010700"><said direct=False>Şi bătrînul, zăpăcit, tremurînd, o freca pe mîni, pe tîmple. Dan înlemnise de spaimă şi de durere. îi era ruşine, ca de-o crudă şi neiertată indiscreţie, de faptul că se găseşte martur la aceasta scenă sfâşietoare, şi-şi întoarse faţa, ca să nu vadă. Bătrînul ieşise s-aducă un pahar cu apă. Dan simţi pe mîna lui o mînă rece ca gheaţa ; ş-un glas fantastic, ce părea că vine de departe, îl întrebă blînd:</said></p>
<p n="ROM010701"><said direct=False>— Te-ai speriat ?... Mai stai, te rog... te rog...</said></p>
<p n="ROM010702"><said direct=False>Ana surîdea ; un surîs straniu, ce da impresia fioroasă a unei agonii. Faţa ei avea un lustru de marmură, şi ochii umezi, gata să plîngă, străluceau ca-n friguri. Clipi, îşi muşcă buza de sus, îşi pipăi părul la tîmple, în creştet şi la ceafă. Dan căuta o vorbă indiferentă, străină de impresiile momentului, dar nu găsea, şi tăcerea fiecărei clipe îi apăsa conştiinţa cu greutatea unei remuşcări obsedante.</said></p>
<p n="ROM010703"><said direct=False>— Dumneata eşti de mult în Paris ?</said></p>
<p n="ROM010704"><said direct=False>— Eu ? de vro... două săptămîni.</said></p>
<p n="ROM010705"><said direct=False>— Mai stai ?</said></p>
<p n="ROM010706"><said direct=False>— Cîteva zile...</said></p>
<p n="ROM010707"><said direct=False>Bătrînul intră cu paharul de apă, pe care-1 vărsase pe jumătate.</said></p>
<p n="ROM010708"><said direct=False>— Ştii ce zic eu, tată ? Să oprim pe domnu Dan să mănînce cu noi.</said></p>
<p n="ROM010709"><said direct=False>— E o idee minunată... Şi mie-mi venise... Bravo, Ninico, bravo... Dar unde-am pus eu pălăria ?... am s-aduc ceva... bun de tot... nu vă spun... a, am găsit-o.</said></p>
<p n="ROM010710"><said direct=False>Rămaseră singuri. Ana se uită la Dan cu ochii ei de altădată.</said></p>
<p n="ROM010711"><said direct=False>— De ce eşti supărat ? îţi pare rău că te-am oprit?...</said></p>
<p n="ROM010712"><said direct=False>— Da' nu sunt de loc supărat...</said></p>
<p n="ROM010713"><said direct=True>— Atunci —</said><said direct=False> spune-mi drept — la ce te gîndeşti acum ?</said></p>
<p n="ROM010714"><said direct=False>— Eu ? La ce mă gîndesc ?</said></p>
<p n="ROM010715"><said direct=False>Ana dete din cap, surîzînd. Dan rămase visător ; mulţime de gînduri îi fulgerară într-o clipă. Se hotărî să-i spuie ; şi căută o frază scurtă, presimţind c-are să-i tremure glasul. O privi ţintă-n ochi, avu senzaţia că se clatină casa cu el.</said></p>
<p n="ROM010716"><said direct=False>— N-ai să te superi ?</said></p>
<p n="ROM010717"><said direct=False>— O, poţi să-mi spui orice...</said></p>
<p n="ROM010718"><said direct=False>Atunci el simţi o rupere surdă în piept şi, ca un ora care moare, şopti:</said></p>
<p n="ROM010719"><said direct=False>— Te iubesc.</said></p>
<p n="ROM010720"><said direct=False>— Pe mine ?</said></p>
<p n="ROM010721"><said direct=False>O roşaţă subită se aşternu; pe obrazul Anei.</said></p>
<p n="ROM010722"><said direct=False>— Ai spus că nu te superi, şi Dan avu un moment de cumplită căinţă.</said></p>
<p n="ROM010723"><said direct=False>— Dar d-ta se vede ca nu ştii, nu ştii nimic...</said></p>
<p n="ROM010724"><said direct=False>Ea se uită sălbatic, fioros în păretele din faţă, ca şi cum ar fi voit să-l dea la o parte cu privirea. Dan se temu de un nou acces.</said></p>
<p n="ROM010725"><said direct=True>— Domnişoară —</said><said direct=False> şi glasul lui tremura de-o implorare sfiicioasă — de ce nu vrei să vorbim în linişte, să ne spunem tot ce gîndim ? Poate că niciodată n-o să mai avem ocazia şi pornirea asta de sinceritate.</said></p>
<p n="ROM010726"><said direct=False>— Te ascult, domnule Dan, cînd ai şti cu ce plăcere te-ascult!... Un moment, te rog, s-aprind lampa.</said></p>
<p n="ROM010727"><said direct=False>Ea se sculă ; calmă, cu mişcări îndemînatice şi delicate, ridică globul, aburi sticla ş-o şterse, netezi fitilul cu chibritul aprins, potrivi lumina; şi cînd se aşeză, avu un moment iluzia că e la pension.</said></p>
<p n="ROM010728"><said direct=False>— Aşa, acum ne vedem mai bine... putem vorbi.</said></p>
<p n="ROM010729"><said direct=False>Pregătirea aceasta scăzu curajul lui Dan; liniştea</said></p>
<p n="ROM010730"><said direct=False>Anei îl intimida, nu mai ştia cum să-nceapă. Ea înţelese şi-l întrebă rîzînd:</said></p>
<p n="ROM010731"><said direct=False>— Vrei să luăm alta vorbă?</said></p>
<p n="ROM010732"><said direct=False>— Nu, dar mă gîndeam la prea multe lucruri deodată... îmi trec prin minte dimineţile cînd ne uitam de la fereastră unul la altul... adică eu mă uitam, d-ta poate că nici nu băgai de seamă cum te priveam... Ţi-aduci aminte, într-o seară, era tot aşa pe vremea asta, d-ta citeai la fereastră...</said></p>
<p n="ROM010733"><said direct=False>Şi vorbele picurau încet; tablouri luminoase se desfăceau din negurile trecutului ca dintr-o viaţă depărtată. Sufletele lor se deschideau încălzite de farmecul aducerilor-aminte, se îmbătau de tăria gîndurilor tăinuite atîta vreme. Ana îi spuse torturile prin cari a trecut, nopţile lungi, pustii, în care aştepta din ceas în ceas să moară, oroarea care-a urmărit-o ca un vis urît, ş-o urmăreşte încă, momentele de dezolare în cari cugeta la Dan ca la un sfînt pe care nu l-a înţeles, fiorul ei de fericire şi de suferinţă în acelaşi timp cînd citea ceva scris de el, şi i se părea că-1 vede, că-i simte gîndurile cum se apropie de ea şi trec, ca singurele raze de lumină, peste viaţa ei întunecată şi distrusă pentru totdeauna.</said></p>
<p n="ROM010734"><said direct=False>Dan îi povestise copilăria lui tristă, decepţiile şi osteneala care-i tăiase orice avînt, orice entuziasm, apoi speranţele, temerile, planurile nesfîrşite şi toate emo-ţiunile acestui amor care-i umplea viaţa.</said></p>
<p n="ROM010735"><said direct=False>Erau alături, plîngeau amîndoi, şi mînile lor se strîn-geau, fierbinţi, pasionate : toată iubirea, toate gîndurile pe cari nu şi le mai spuneau se descărcau în fiorul acelei atingeri. Bătrînul intră. Dan cercă să-şi retragă mîna, dar Ana i-o ţinu strîns şi zîmbi.</said></p>
<p n="ROM010736"><said direct=False>— Ce nu ţi-e bine, Ninico ?</said></p>
<p n="ROM010737"><said direct=False>— Ba mi-e foarte bine. Da'... să te-ntreb ceva, tată: tu iubeşti pe domnu Dan ?</said></p>
<p n="ROM010738"><said direct=False>— Vezi bine că-l iubesc. Pentru ce mă întrebi ?</said></p>
<p n="ROM010739"><said direct=False>— Pentru că... îl iubesc şi eu...</said></p>
<p n="ROM010740"><said direct=False>Şi amîndoi, aiuriţi de-atîta fericire, ţiindu-se de mînă, înaintară cu o legănare ritmică de mişcări, ce părea că se leagă inconştient cu cadrilul lor de la pension.</said></p>
<p n="ROM010741"><said direct=False>Bătrînul adusese stridii, unt proaspăt şi-o sticlă de „Sauterne“. Dar mai ştiu ei ce mănîncă, ce beau, unde se găsesc ? Toate se petrec ca-ntr-un vis, din care li-i frică să nu-i deştepte.</said></p>
<p n="ROM010742"><said direct=False>Se fac tăceri dulci, sfinte, de o misterioasă voluptate. Ei stau alături, din cînd în cînd mînile lor se ating discret, ca şi cum ar voi să se asigure, să pipăie realitatea acestei fericiri. Ochii li-s încă uzi de lacrimi, lă-crimi de bucurie, de extaz. Bătrînul îi priveşte lung, suspină, rîde şi nu se-ncrede; spune mereu aceleaşi vorbe :</said></p>
<p n="ROM010743"><said direct=False>— Vezi, Ninico, cum a venit domnu Dan ?... Două săptamîni, frate, şi noi să nu ştim !... Cine-ar fi crezut, cînd ne suiam adineaorea pe scări... Da' osteniseşi, spune drept... Zău, bine-a zis cine-a zis că n-aduce anul ce-aduce ceasul...</said></p>
<p n="ROM010744"><said direct=False>După masă, compunerea telegramei: Ana aşteaptă, să-i dicteze, a scris adresa ; ridică ochii albaştri şi rî-zători la Dan, care stă-n picioare lîngă ea :</said></p>
<p n="ROM010745"><said direct=False>— Ei, pe urmă ?</said></p>
<p n="ROM010746"><said direct=False>Şi iar citeşte rar, apăsînd pe fiecare vorbă : „Cezar Priboianu, director Alarma, Bucureşti, Romînia. Dan se uită la părul ei blond, împletit într-o coadă groasă şi prins în creştet c-un pieptene de baga, cîteva fire scăpate, mai scurte, tivesc cu o umbră delicată ceafa ei albă, rotundă. Ea-şi ridică ochii şi-i spune să-şi lase mustaţa-n pace. Dan se aplecă, îi atinge mîna încetişor şi dictează : „Fericit, recunoscător. Trimete imediat Po-teraş Bîrlad pentru actele necesare căsătoriei. Cununia aici, legaţie. Aşteptăm nerăbdători. Dan.“</said></p>
<p n="ROM010747"><said direct=False>— Lasă să scriu şi numele meu aicea.</said></p>
<p n="ROM010748"><said direct=False>— Eu... mu-mi venea să zic...</said></p>
<p n="ROM010749"><said direct=False>— Aşa î Uite ce frumos sună : „Dan şi Ana“.</said></p>
<p n="ROM010750"><said direct=False>Şi amîndoi se uită cu drag la numele lor alăturate, ei găsesc şi aci o notă de simetrie, ceva predestinat, care stă în acord cu perfecta armonie a sufletelor, lor.</said></p>
<p n="ROM010751"><said direct=False>La plecare, Dan, cam jenat, dă a înţelege că el ar dori să vie cît de dimineaţă, şi asupra părerii lui că „domnişoara“ n-ar prea avea aerul de a fi „matinală“, ea-l asigură că un logodnic mai puţin ceremonios, care i-ar zice tu şi Ano frumuşel, ar putea veni la şapte ceasuri să ia cafeaua împreună, dar dacă Dan al ei vrea să fie „domnu Dan“, ea se sfieşte să-i iasă-nainte cu ochii cîrpiţi de somn. În prag mai stau de vorbă un sfert de ceas, în care fac primele încercări asupra întrebuinţărei pronumelui tu.</said></p>
<p n="ROM010752"><said direct=False>— Aşadar, mîine la şapte... şi ochii lor se privesc adînc, adînc, îşi sorb cu lăcomie provizie de fericire pentru lungile, nenumăratele ceasuri ale nopţii.</said></p>
<p n="ROM010753"><said direct=False>Afară e răcoare. Dan pluteşte; instinctiv îşi ţine mîna dreaptă-nchisă, ca şi cum ar strînge în palma lui, caldă încă de impresia pe care i-o lăsaseră degetele subţiri ale Anei, toată senzaţia acelei dulci întîlniri, ceva palpabil din iubirea ei, şi s-ar teme să nu-i scape cînd ar deschide mîna. Stelele de sus, tăcerea nopţii, casele, aerul, luminile de la felinare, toate i se par solemne în momentul acesta. Sufletul lui creşte, un sentiment de infinit îi înfioră gîndurile : lumea în ritmul vieţei lui.</said></p>
<p n="ROM010754"><said direct=False>— Da, înţeleg, e dureros să vorbim de asta, dar un moment de bună francheţă ne uşurează şi ne scapă adesea de cele mai crude turmente. Eu vreau, şi sunt sigur că pot, să te fac perfect liniştită asupra lucrului acestuia : mie-mi trebuie sufletul tău ; şi-l vreau senin, ca să poată fi bun, şi ca să-l pot avea tot... Nino, lasă-mă să-ţi ridic obsesiunea asta de pe suflet. De ce dai din cap ?</said></p>
<p n="ROM010755"><said direct=False>— Pentru că... tu eşti un sfînt, şi nu vreau să te gîn-deşti la orori...</said></p>
<p n="ROM010756"><said direct=False>Dan o privi ţintă-n ochi, ca şi cum ar fi vrut s-o sugestioneze.</said></p>
<p n="ROM010757"><said direct=False>— Ascultă, Ano, tu suferi mai mult din cauza modului tău de a gîndi: dacă în minutul ăsta ai avea toată încrederea pe care ar trebui s-o ai în iubirea mea, şi dac-ai fi o păsărică cuminte, cu totul superioară, cum te-am visat eu întotdeauna... ştii ce-ai face ?</said></p>
<p n="ROM010758"><said direct=False>— Ce ?</said></p>
<p n="ROM010759"><said direct=False>— M-ai lua frumuşel de mînă şi m-ai duce... la leagănul copilului... nostru ; nu e al tău ? tu nu eşti a mea ?... Ano, cugeţi tu cît te ador, cît eşti de necesară vieţii mele, aşa, cu încercările prin care-ai trecut şi cu tot ce se leagă de fiinţa ta ?... Tu nu ştii cît îmi pari de mare şi de sfîntă tocmai prin suferinţile tale... Haide, dă-mi o dovadă că mă iubeşti în adevăr, ca să fiu deplin fericit...</said></p>
<p n="ROM010760"><said direct=False>Tăcuţi, înfioraţi de-un sentiment misterios, privesc amîndoi mica figură rotundă şi grăsceană a copilaşului care doarme: guriţa, de jur împrejur asudată, pare o floare pe care-a căzut rouă, e aşa de calm repausul divin al acestei gingaşe vieţi de-o lună şi jumătate, că şi aerul din odaie are ceva tainic, evlavios, solemn, ca şi cum s-ar simţi acolo prezenţa unui înger, păzitor al somnului nevinovat; Dan se uită la copil cu o nespusă milă ; gropiţa pronunţată, pe care i-o descopere în bărbie, îl face să-şi ridice ochii la Ana ; ea e palidă şi cu privirea dusă. El îi zîmbeşte într-o căutătură de infinită adoraţie, buza lui tremură de şoapta unei întrebări sfiicioase :</said></p>
<p n="ROM010761"><said direct=False>— E băiat ?</said></p>
<p n="ROM010762"><said direct=False>Ana clatină din cap şi-şi întoarce faţa.</said></p>
<p n="ROM010763"><said direct=False>Din momentul acesta nimic nu mai tulbură gîndurile lor. De acum pot vorbi şi plănui în linişte, căci fetiţa a intrat în cadrul vieţii şi visurilor senine ce li se desfăşură înainte, cu strălucirea şi farmecul uimitor al basmelor.</said></p>
<p n="ROM010764"><said direct=False>Racliş, întinerit, nu mai avea astîmpăr. De dimineaţă pînă seara era în ropotele pregătirii. Într-o zi au ieşit tustrei; Ana la braţul lui Dan : discuţie care din doi e mai înalt — erau deopotrivă — se opreau în stradă, se măsurau, oglindindu-se în vitrine, lipmdu-şi umerii... „Nu te-nălţa!“ „Stai drept“. „Tu ai tocurile mai înalte.“ Batrînul rîdea. El susţinea că Ninica e cu două degete mai scurtă, „dar ea are să mai crească“. Oamenii, casele, uliţele, tot ce vedeau îi impresionau neobicinuit: iubirea lor răspîndea, pe unde călcau, un farmec de sărbătoare şi de neînchipuită frumuseţă. La întoarcere Dan îi arătă statua Republicei: „Cînd ai şti de cîte ori m-am uitat cu ciudă la cocoana asta de bronz, care-a-vea aerul că rîde de mine, uite-acu ce triumfător ne priveşte, şi ei îi pare bine că ne-am regăsit şi că ne iubim“.</said></p>
<p n="ROM010765"><said direct=False>Unsprezece zile de cînd îşi pun viitorul la cale. Sunt singuri, la aceeaşi mesiţă de lucru la care şi-au făcut primele destăinuiri. Ana ascultă cu nesaţ: i se pare că intră într-o lume nouă, mare, plină de interes şi de minuni. Dan evoacă figurile prietenilor lui, pe cari-i prezintă ca pe nişte eroi extraordinari, într-o proiec-ţiune de lumină uimitoare : viaţa lor mîndră, munca lor dezinteresată, fraternitatea lor de idei, de talent şi de suferinţi cari i-au apropiat, i-au strîns ca într-o castă şi i-au izolat de lume, visurile lor largi şi umanitare, apoi glumele, particularităţile şi figurile fiecăruia... Ana e sigură că i-ar recunoaşte cum i-ar vedea, şi parcă i-e dor de ei, ca de ceva care face parte din viaţa lui Dan.</said></p>
<p n="ROM010766"><said direct=False>El îi ia mina şi i-o sărută ; cu o mişcare delicată, ea-şi lasă capul visător pe umărul lui, gurile lor se cheamă cu sete, se atrag, îşi sorb respirarea în sărutări lungi, fierbinţi, fioroase. O, dulcii, îmbătătorii ei ochi ce se închid şi tremură, atît de drăgălaş, subt apăsarea gurii lui arse de iubire !</said></p>
<p n="ROM010767"><said direct=False>— Entrez !</said></p>
<p n="ROM010768"><said direct=False>— E cineva jos care-ntreabă de domnu Dan.</said></p>
<p n="ROM010769"><said direct=False>Cine poate să fie ? Dan pleacă cu capul gol. Portarul strigă-n urma lui:</said></p>
<p n="ROM010770"><said direct=False>— Prenez garde, monsieur, vom allez vom casser la tête.</said></p>
<p n="ROM010771"><said direct=False>Ana aşteaptă, neliniştită.</said></p>
<p n="ROM010772"><said direct=False>Peste cinci minute uşa se deschide largă. Un domn străin se înclină jenat. Dan, în extaz :</said></p>
<p n="ROM010773"><said direct=False>— Ghici cine e ?</said></p>
<p n="ROM010774"><said direct=False>Ana se gîndeşte o clipă, apoi surîde.</said></p>
<p n="ROM010775"><said direct=False>— Domnu Priboianu !</said></p>
<p n="ROM010776"><said direct=False>— Vezi că te-a cunoscut ?</said></p>
<p n="ROM010777"><said direct=False>Îşi aduc aminte de noaptea-n care-au stat pînă-n ziuă. Găsesc o plăcere în rechemarea temerilor şi sufe-rinţilor trecute. Priboianu schimbă vorba cînd i se pomeneşte de ce-a făcut el pentru fericirea aceasta... Ana se uită curios la barba lui stufoasă, la mînile lui mari şi păroase : rîsul, gesturile, glasul, vorbele cele mai neînsemnate i se par extraordinare, de un înţeles adînc, mistic, ea crede că vede un om dintr-un alt planet, venit pe pămînt numai de dragul lui Dan al ei. Sub căutătura duioasă, părintească, a lui Priboianu, inimile lor se simt ocrotite, tresar de-o fericire noua, ei se privesc ca-ntr-o oglindă în sufletul lui bun, şi parcă se iubesc şi mai mult.</said></p>
<p n="ROM010778"><said direct=False>— Iacă şi tata !...</said></p>
<p n="ROM010779"><said direct=False>Nouă explozie de bucurie. Bătrînul adusese verigile de logodnă. Ana trece în odaia de alături să-ncerce o rochie. Dan se scoborî cu Priboianu să cumpere două sticle de şampanie: mai mult un pretext, ca să-i vorbească, să-i spuie de copil, de cum a ştiut el să introducă în sufletul plăpînd şi tulburat al Anei un mod mai larg şi mai uman de a privi lucrurile şi de a înţelege viaţa... Inima bună şi generoasă a lui Priboianu tresare ca de triumful propriilor lui gînduri şi sentimente. Tot aşa ar fi făcut şi el.</said></p>
<p n="ROM010780"><said direct=False>— Primul-redactor de la Alarma să se cunune fără frac ? Asta n-o permit. E la mijloc onoarea jurnalului meu !</said></p>
<p n="ROM010781"><said direct=False>Dan sfîrşeşte prin a se lăsa, ca un copil, să facă ce-o vrea cu el. Priboianu îi cumpără rufărie, haine, tot ce se cade la un mire, îi dă o mie de franci, ca să aibă de cheltuială.</said></p>
<p n="ROM010782"><said direct=False>— Dar cînd o să mă pot eu plăti ?...</said></p>
<p n="ROM010783"><said direct=False>— Nu vorbi fleacuri... Voi unde-o să staţi la Bucureşti ? Ori nu v-aţi gîndit încă?</said></p>
<p n="ROM010784"><said direct=False>— Apoi, să vedem, Ana zice că să stăm deocamdată tot acolo, în strada Armaşu...</said></p>
<p n="ROM010785"><said direct=False>— Aşa ? Va să zică ei tot mai ţineau apartamentul... de care-mi spuneai...</said></p>
<p n="ROM010786"><said direct=False>După dejun, logodna. La început, discuţie asupra punctelor cardinale. O mică busolă „breloque” îi pune de acord. Dan şi Ana stau drepţi alături, cu faţa la răsărit, şi sunt aşa de emoţionaţi, că de astă dată au uitat să vadă care-i mai înalt. Priboianu e vesel, vorbăreţ.</said></p>
<p n="ROM010787"><said direct=False>— Să nu vă temeţi, că nu ţine mult... A, pardon... logodnica trebuie să stea în stînga. Vezi, aşa... Ori în dreapta... ce zici, boierule ?</said></p>
<p n="ROM010788"><said direct=False>Racliş e de părere că în dreapta ; dar nici el nu ştie sigur, un moment se opreşte gînditor, într-o atitudine ceremonioasă, ca şi cînd ar căuta să-şi aducă aminte în care parte-a stat el cînd s-a logodit; conchide că aceasta n-are nici o importanţă, tuşeşte o dată uscat, din gît, şi apropiindu-se de „copiii lui“, mişcat, tremu-rînd, le pune verigele-n degete. „Să trăiţi“... Vrea să mai spuie ceva, dar ochii i se umplu de lacrimi: sărută pe Dan, apoi pe Ana; i se pare că se desparte de ea şi n-are s-o mai vadă. Priboianu, cu o mişcare de scamator, trece lui Dan un buchet frumos, pe care-l ţinuse ascuns, şi-i face semn să-ll dea Anei.</said></p>
<p n="ROM010789"><said direct=False>— Acum puteţi ieşi din front. Noroc...</said></p>
<p n="ROM010790"><said direct=False>Şampania sfîrîie în pahare. Planurile reîncep...</said></p>
<p n="ROM010791"><said direct=True>— Ba eu, frate Dane, ştii ce-aş zice ? Să laşi pensionul şi să te-apuci de avocatură. Ai licenţa... o să-ţi vie poate greu, un an cel mult, pîn' t-ei da la brazdă, pîn' t-ei deprinde cu chichiţele meseriei şi cu lumea. Tu vorbeşti admirabil —</said><said direct=False> nu că eşti de faţă... şi logodit, da' ce-i al omului i-al omului, n-ai ce-i face. Pentru cei dintâi trei ani te iau eu în antrepriză, cu douăsprezece mii de franci pe an, vrei ?</said></p>
<p n="ROM010792"><said direct=False>— Ieşi la covrigi...</said></p>
<p n="ROM010793"><said direct=False>— Mă rog, primeşti ?</said></p>
<p n="ROM010794"><said direct=False>— Eu primesc, da' să nu te păcăleşti.</said></p>
<p n="ROM010795"><said direct=False>— Ce-ţi pasă ? Adă mîna... Taie, domnişoară !</said></p>
<p n="ROM010796"><said direct=False>Ana nu ştia cum şi ce să taie, şi trebui să-i explice datina poporului.</said></p>
<p n="ROM010797"><said direct=False>Două săptămîni trecură cu repeziciunea miraculoasă a întîmplărilor ce se alungă prin vis.</said></p>
<p n="ROM010798"><said direct=False>Intr-un compartiment din Sleeping-Car: Ana doarme ostenită de fericire — calmul somnului dă figurei ei frumoase expresia acelei mulţumiri indefinite, acelui surîs divin pe care-1 au copiii mici cînd dorm. Dan, în picioare, rezemat de brîul ferestrei, uimit ca de ceva magic, de prin basme, îşi stăpîneşte respirarea, ca să n-o deştepte. E a lui toată comoara asta de farmec şi de frumuseţă ? El o contemplă cu un sentiment de nespusă adoraţie; mintea i se pierde şi gîndurile îl dor, se înfioară de frica vagă pe care o dau fericirile mari şi neaşteptate. Îi huiesc urechile de-un şuier depărtat, neîntrerupt, obsedant. Sufletul lui arde : timpul, evenimentele, imaginile, toate se topesc în conştiinţa lui. Simte, ca prin somn, că e în tren : o impresie surdă de mişcare fără zgomot, fără zguduire. Jos, pe geamantan, se clatină, veşted, buchetul de nuntă. Dan îl vede şi se pleacă încet, îl aşază mai bine, să nu cadă... poate c-ar fi un semn rău ; şi-n clipa aceea, ca ca lumina unui fulger, îi licăresc imagini, un amestec de amintiri : Ana, în rochie albă de matasă, pare-o zînă din poveşţi, pe el îl strînge fracul la subsuori, Racliş are două decoraţii la piept, Priboianu, emoţionat, şi de-o solemnitate comică, îi şopteşte : „Dane, ia seama, tu te-ai zăpăcit”, îl ia de mînă şi-i dă poveţe pe cari el nu le înţelege. I se pare că toţi îl privesc îngrijaţi ; îl duc prin case necunoscute mereu de iscăleşte hîrtii ; oameni străini, pe cari nu i-a mai văzut niciodată, îi strîng mîna şi-i vorbesc cu dragoste ; în picioare, lîngă Ana ; cît au să-i mai ţie ?... un domn scurt, chel, cu favorite albe, ş-o doamnă grasă, cu sprîncenile-mbinate şi cu ochii încrucişaţi stau şi ei smirna de-o parte şi de alta, cu cîte-o făclie aprinsă în mînă ; citanii lungi, nesfîrşite, descîntece superstiţioase, schime cabalistice, cari-i duc mintea într-o lume de farmece şi de farmazonii. „Hi, hi, hi... Aţi văzut ? Fărcăşanu... am copilărit cu el... ambasador... cum s-a întîmplat... el a botezat pe Ninica, şi tot el a cununat-o...</said></p>
<p n="ROM010799"><said direct=False>Şi, moleşită de extaz, mintea lui Dan apucă, de ici, de colo, cîte-o figură, cîte-o vorbă din vălmăşagul de impresii ce prin mulţimea şi tăria lor pare a fi lărgit timpul în care-au încăput; de aceea întîmplările din urmă îi scapără acum tulburi, deşirate, ca dintr-o imensă depărtare. Ana doarme. Viaţa, toate gîndurile lui, imobilizate, o savurează, îi păzesc somnul, îi ascultă respirarea... unde să se ducă din parfumul acestei fericiri ? Lumina intensă a momentului îi îngrădeşte vederea, împrăştie în întuneric pulberea de amintiri şi de speranţe, conştiinţa lui se izolează, se pierde în farmecul covîrşitor al clipelor cari curg. O staţie... Ce zgomot infernal! Aude roţile vagoanelor din urmă răsunînd sub loviturile unui ciocan de fier, bătăile se apropie tot mai tari, îl săgetează prin creieri şi-i dau tresăriri nervoase, cari-l dor.</said></p>
<p n="ROM010800"><said direct=False>Ana deschide ochii speriată, vede pe Dan şi-i zîmbeşte somnoros.</said></p>
<p n="ROM010801"><said direct=False>— Unde suntem ?</said></p>
<p n="ROM010802"><said direct=False>Amîndoi la fereastră caută să citească pe frontispiciul gării, dar e noapte şi nu se vede, capetele lor se alătură, îşi lipesc tîmplele ; s-aude şuietul unei ape mari, lumina felinarelor tremură pe stîlpii albi ai peronului, toată lumea se dă jos, e vama de la Vîrciorova.</said></p>
<p n="ROM010803"><said direct=False>Pe la amiază sosesc la Bucureşti. Ce curioase li se par străzile ! şi casele parcă s-au mai micşorat în lipsa lor. Pe Calea Victoriei, cîţiva cunoscuţi îi salută. Dan are sentimentul că zboară, Ana e ostenită ; pe chipul ei trec umbre de melancolie.</said></p>
<p n="ROM010804"><said direct=False>Acasă, în strada Armaşu ; lucrurile parcă se deşteaptă dîntr-un somn lung, se deschid ferestrele şi odăile respiră. Dan se crede străin, parcă se jenează de mobile. Din odaia Anei se uită lung la fereastra căsuţei din faţă, unde-şi închipuie că se vede pe el, visător, timid, mai tînăr c-un an, şi toate cîte s-au petrecut de atunci îi sclipesc în fulgerarea unui gînd. Zilele dintâi trec ca nişte sărbători pline de surprize: primul lor dejun „acasă la ei“, primii lor paşi pe stradă îi emoţionează şi li se întipăresc în minte cu forţa unor evenimente extraordinare, tot ce văd li se pare nou : simţurile lor au fiorul virgin şi frescheţa de senzaţii a copilăriei. Racliş pleacă la o vară a lui [...]. Dan pledează două procese şi le pierde : aceasta îl dizgustă pentru totdeauna de avocatură, căci era adînc convins că în amîndouă pri-cinele dreptatea fusese de partea lui... îşi reia lecţiile de la pension şi începe să se ocupe mai cu dinadinsul de literatură. Uneori, noaptea, după ce adoarme Ana, se scoală binişor şi scrie ceasuri întregi, îşi ascunde pagi-nele chinuite, ca să nu afle ea cîtă osteneală îl costă fiecare rînd, apoi într-o seară se aşază la masă şi, deschizîndu-şi caietul, începe să-şi limpezească de-a bi-nelea tot ce-a migălit în secret. Ana se apropie încet, se uită cu sfială peste umărul lui, el o simte ş-acopere cu mîna ce-a scris, ca să nu citească ea ; dar nu-l rabdă inima, şi-i citeşte cît a făcut, şi-i spune dinainte ce are să mai urmeze. Ea îl ascultă cu un sentiment de recunoştinţă şi de admiraţie care deşteaptă în Dan puteri necunoscute ; privirea ei îl înalţă, îi dă pasiunea muncii şi setea de glorie pe care niciodată n-a simţit-o ca acum.</said></p>
<p n="ROM010805"><said direct=False>Peste două luni apare volumul Încercări literare de V. Dan. Erau poezii, nuvele şi cîteva portrete, tot ce putuse s-aleagă din munca lui de zece ani. Cu ce emo-ţiune trece pe la vitrinile librăriilor, şi ce curios i se pare într-o zi cînd îşi vede cartea în mîna unui necunoscut ! Simte cum sufletul lui se răspîndeşte şi circulă în sufletele altora. Cartea se vinde, e un succes neobicinuit ; Ana e mîndră ; cînd nu-i Dan acasă, traduce doicii cîte-o nuvelă; îi pare rău că fetiţa, neavînd decît patru luni, nu poate să guste şi ea operele lui Dan.</said></p>
<p n="ROM010806"><said direct=False>O masă prietenilor, din primii bani de pe literatură. Stelian găseşte şampania „magistrală“ : la a doua sticlă zice că destupă „nuvelele“, la a treia, „portretele“. Pe-troni întreabă mereu pe Graur: „Ce ai tu, de ce eşti aşa trist ?“ Era o glumă veche a lor, „une scie“: într-o zi, Graur, vorbind de puterea sugestiei, le spusese că, pe el, cînd îl întreabă cineva de ce e supărat ? îl face imediat să se simtă supărat, aşa, fără nici un motiv, ca şi cînd privirea şi vorba celui care-1 întreabă ar arunca deodată în sufletul lui bine dispus o nelinişte, o presimţire de ceva rău. De-atunci ei îl necăjeau, ziceau că încearcă să-i sugereze melancolia. Priboianu, care se amesteca rar în copilăriile lor, de astă dată se simte şi el sedus.</said></p>
<p n="ROM010807"><said direct=False>— Ba nu, zău, ce ai tu, Graure, de stai aşa... ca un ţap logodit ?</said></p>
</sample>
<sample><p n="ROM010172"><said direct=False>Albert, roş, simţi că-i vîjîie sîngele-n urechi şi avu nevoie de-o rară stăpînire de nervi ca să poată spune, fără să tremure :</said></p>
<p n="ROM010173"><said direct=False>— Domnule locotenent, vă găsesc ironia cam... deplasată !</said></p>
<p n="ROM010174"><said direct=False>Drăghici se făcu alb ca hîrtia. În spaima lui de-un scandal cu fiul ministrului, se agăţă de prima scăpare, o minciună îi fulgeră prin minte şi-i readuse imediat sîngele-n obraz.</said></p>
<p n="ROM010175"><said direct=True>— Ei, vedeţi cum v-am mistificat, eu ştiu foarte bine pe d-l Dan şi sunt unul din cei mai pasionaţi admiratori ai talentului lui... E adevărat că nu-1 cunosc personal, dar am citit tot, l-am auzit şi la Ateneu —</said><said direct=False> ce conferinţă... superbă, pe onoarea mea.</said></p>
<p n="ROM010176"><said direct=False>Şi Albert i-a făcut loc pe bancă, ş-au mai citit o dată articolul din Alarma.</said></p>
<p n="ROM010177"><said direct=False>În timpul acesta, tatăl Anei, în odaia sa de la otel „Eduard”, făcea o penibilă siestă. Trebuia să plece în străinătate, să facă un consult pentru boala lui de inimă ; dar era în întîrziere cu trei rate la credit — nu-l mai puteau păsui; erau şi alte datorii de plătit, moşia era scoasă în vînzare, avea un teanc de somaţii pe cap, nu putea să lese încurcătura asta în urma lui. Cine ştie, poate e nevoie de-o operaţie, poate moare. Şi cum rămîne Ana ? A, vedea el bine că de cîţiva ani se pierde-n datorii, se-nfundă, ca-ntr-un pămînt moale, ce-l sorbea încet, pîn' la glezne, pîn’ la ge-nuchi, pîn' la brîu... Ştia, dar nu credea, c-o să vie aşa curînd... Şi mintea lui parcă se temea mai mult de cuvîntul „ruină” decît de efectele ei.</said></p>
<p n="ROM010178"><said direct=False>— Întoarce, te rog, cheia... Aşa, să nu ne mai tulbure nimeni.</said></p>
<p n="ROM010179"><said direct=False>Avea ceva solemn bătrînul în liniştea lui. Ginere-său era agitat, posomorit şi respira zgomotos.</said></p>
<p n="ROM010180"><said direct=False>— Uite, dragă Nicule, cum stăm.</said></p>
<p n="ROM010181"><said direct=False>Şi scoţînd carnetul, întinse un creion ş-o foaie de hîrtie lui Lambrino şi-ncepu a-i dicta sumele datorate, cu indicarea dobînzii şi scadenţei lor.</said></p>
<p n="ROM010182"><said direct=False>După două ceasuri de socoteli, rezulta: vînzînd moşia, s-acopereau toate datoriile, cari se urcau la vro cinci sute de mii de franci. Îi mai rămînea o casă în Calea Victoriei, pe care-i oferea Zissimo Avlami, bancherul, o sută optzeci de mii de franci.</said></p>
<p n="ROM010183"><said direct=False>Bătrînul tăcu. Aştepta un cuvînt de la ginere-său. Acesta era agitat; lăsă creionul pe masă şi oftă. Privirea bătrînului îl întreba, îi cerea un răspuns.</said></p>
<p n="ROM010184"><said direct=False>— Ce să faci ? Vinzi şi casa şi... ne-mplineşti nouă zestrea, dumneata ai cu ce trăi, ai pensia...</said></p>
<p n="ROM010185"><said direct=False>— A, nu-i vorba de mine, dragă Nicule, tu uiţi câ mai am o fată ; Ana cum ramîne ?...</said></p>
<p n="ROM010186"><said direct=False>Şi ochii i se umeziră, glasul începea să-i tremure; bătrînul adora pe Ana.</said></p>
<p n="ROM010187"><said direct=False>Lambrino se impacienta.</said></p>
<p n="ROM010188"><said direct=False>— Cu Ana ? Ce sunt eu de vină ?... îi rămîn patruzeci de mii de franci, uite, mai renunţăm noi la zece mii din ce ni se cuvine ; cincizeci de mii... ce vrei să-i facem ?...</said></p>
<p n="ROM010189"><said direct=False>— Bine, dragă, nu te supăra... ai dreptate... ne-am înţeles, rămîne-aşa...</said></p>
<p n="ROM010190"><said direct=False>Lambrino ieşi ; bătrînul încuie uşa după el. Cînd s-a însurat, avea patru moşii mari; ş-asupra împrejurărilor în care le-a vîndut, gîndurile lui se opreau acum ca la nişte date importante, ce-i împărţeau viaţa în epoce deosebite. Ana s-a născut... înainte de vînzarea Cristeş-tilor ; Caterina, nevastă-sa, a murit în anul în care a vîndut Sălcuţa, a treia moşie. Atîţia ani fusese prefect, apoi ambasador pe la curţile străine, fără să primească un ban de la stat. „Cine are avere e dator să-şi slu-jască ţara lui fără leafă ; destui lefegii are ţara asta.” Aşa zicea el, şi, pe unde a fost, a lăsat amintiri de luxul şi de dărnicia lui de „boier mare”. Dar acum îşi făcea mustrări, suferea, nu pentru dînsul, el a trăit... Cum nu s-a gîndit la Ana ? A fost slab, laş, fără voinţă. S-a lăsat dus de nas şi tras pe sfoară de toţi şarlatanii cari-l linguşeau ca să-l adoarmă; şi l-au adormit. Cum nu s-a deşteptat, cum nu s-a gîndit la copilul lui ? Un sentiment de groază, analog cu acel pe care-1 avem cînd ne visăm căzînd de la înălţimi mari, îi strîngea inima ; i se părea că-nnebuneşte. Se vedea vinovat, neputincios, netrebnic în faţa unui ireparabil dezastru.</said></p>
<p n="ROM010191"><said direct=False>Ca o lumină tremurătoare de opaiţ, care aruncă pe păreţi în proiecţiuni mari, fantastice, umbra lucrurilor de nimic, conştiinţa lui slabă, nedeprinsă cu nevoile, apucată de o frică de sălbatic în faţa vieţii pe care n-o înţelegea, îi exagera toate în proporţii spăimîn-tătoare.</said></p>
<p n="ROM010192"><said direct=False>Pe cai de munte, mărunţi, puternici şi cuminţi, „caravana” urca la pas printr-o rărişte de mesteacăni. Peruianu cu Lambrino, înainte, discutau politică şi finanţe. Peruianu era un avocat mediocru, dar învîrtea afaceri cari nu mai erau mediocre. Foarte activ, totdeauna grav la faţă şi la vorbă, de o cinste exemplară în lucrurile mici, şi de o rară prudenţă în cele mari. Era de patruzeci şi cinci de ani şi-şi păstra curată reputaţia lui de om drept şi dezinteresat. De opt ani administra averea unei milionare bătrîne, care trăia la Paris. Lumea ştia că-i bogat, dar cît îi de bogat, asta el o ştia. Numai zestre luase aproape un milion. Nevasta lui, soră cu Racliş, o femeie limfatică, bolnăvicioasă, sta mai mult în casă şi-şi îngrijea de cei patru copii, doi băieţi mici, fetiţile mai mărişoare, frumuşei toţi ca nişte îngeraşi. îşi iubea bărbatul şi se uita la el ca la un om superior, impecabil, a cărui seriozitate, posomorită, aspră uneori, era pentru ea semnul exterior, îmbrăcămintea firească a forţei ş-a distincţiei lui. De altfel, ea ştia bine că nici în lume Mişu ei nu prea vorbeşte, şi zîmbetele lui sunt remarcate şi se ţin minte ca nişte evenimente.</said></p>
<p n="ROM010193"><said direct=False>Dar el muncise, muncise mult ca s-ajungă aci. Şi nu trebuie să se uite c-avea şi ceva stare de la părinţi cînd s-a însurat. Cine în adevăr se ridicase vertiginos de repede şi de sus era prietenul Lambrino. Fiul unui arhitect, care s-a sinucis în urma unei antreprize neno-rocite, se văzu la vîrsta de 20 de ani rămas fără nici un sprijin la Paris, unde-l trimesese tată-său ca să facă arhitectura. Prietenii îl ajutară vro două luni, îl sfătuiau să se întoarcă în ţară, să facă Dreptul; era băiat frumos, vioi şi seducător la vorbă. De două ori au făcut chetă studenţii pentru repatrierea nefericitului lor amic. Era în timpul expoziţiei „celei mari”. De-o lună toţi îl credeau dus — dispăruse. Dar într-o zi un prieten îl întîlni în expoziţie la braţul unei rumene negustoresc — se vedea după găteala ei zorzonată şi bătătoare la ochi — ceva mai în urmă, o fetiţă de vro paisprezece ani ameţea cu nesfîrşitele-i întrebări pe-un domn gras, cu figura plictisită, a cărui vestă albă se întindea la infinit pe-o burtă fenomenală. După un ceas îl întîlni iar, de astă dată domnul cu burtă lipsea. Mai tîrziu au aflat prietenii că Lambrino devenise inseparabilul doamnei şi domnişoarei Marcachi Spiridon, spre marea mulţumire a soţului, care numai astfel putea să-şi petreacă în linişte toată ziua la expoziţia de maşini şi industrie, singura secţie care interesa comerciul său ; căci el nu venise atîta drum ca să caşte gura la fleacuri şi la tablouri cari reprezintau femei despoiate ; el venise să facă cumpărături şi comande pentru marile lui magazii de fierărie din Bucureşti. Patru ani după asta, Lambrino se însura cu domnişoara Marcachi. Lumea spunea că trecuse cam ostenit din braţele mamei în braţele fiicei ; dar lumea spune multe ! Capitalul socrului îi asigură un colegiu în capitală. În Cameră se distinse ca un orator de forţă. Citise cu pasiune biogra-fiele oamenilor mari politici, discursurile lor le ştia pe dinafară ; ambiţios, fără scrupule, dar dulce la vorbă şi mlădios cu toată lumea, înţelegînd perfect jocul grupărilor politice ale zilei, el, în nerăbdarea lui juvenilă, se ilustră chiar din prima legislatură prin cîteva volte de o adresă şi agilitate în adevăr artistice. „E un băiat cu viitor mare”, spuneau bătrînii. După trei ani avu durerea de a-şi pierde soţia. îi rămînea un singur copil, Albert. La un an se însura cu d-şoara Racliş. Era grăbit.</said></p>
<p n="ROM010194"><said direct=False>Viaţa-i scurtă. Cu această a doua zestre atingea milionul. De cînd îl visa el! întărit, armat, se aşternu voiniceşte pe lucru, şi portofoliul ministerial, după ce-i trecuse pe la nas de vro două ori, veni într-o bună dimineaţă şi i se aşeză frumuşel la subţioară, ca cel mai firesc lucru din lume.</said></p>
<p n="ROM010195"><said direct=False>Amîndoi călăreau alături, Peruianu — robust, puternic, sîngeros ; figura lui îşi ascundea trăsăturile subt o barbă neagră stufoasă, din care se vedea numai nasul, umerii feţei şi ochii, nişte ochi mici, şerpeşti, de o căutătură glacială ; Lambrino, zvelt, rîzător, părea cu mult mai tînăr decît Peruianu, deşi erau cam de aceeaşi vîrstă — o mustaţă blondă, pe figura lui de porţelan, un nas subţire, puţin coroietic, şi ochii, ochii lui dulci, fermecători la privire, îi păstrau încă toată vioiciunea şi frumuseţea, cari-au jucat un rol atît de însemnat în strălucita lui carieră. La vro douăzeci de paşi îndără-tul lor veneau doamna Lambrino, Ana şi Drăghici, care spunea desigur nostimade şi ghiduşii de-ale lui, căci s-auzeau hohotele de rîs pînă la Dan, care era în urmă de tot, cu Albert. Trei ţărani, pe jos, duceau merindele, pardesiurile şi umbrelele. Un cuţulan de stînă, lăţos, cu urechile tăiate şi chior de-un ochi, mergea pe lîngă calul lui Dan ; uneori îşi ridica spre călăreţ ochiul lui trist şi blind, rugător, parc-ar fi vrut să spună : „Cred că nu vă supăr că merg şi eu”. Îndărăt, dintr-o zare de codru, soarele răsărea încet pe-un cer de un albastru cald şi fără pic de nor. Albert vorbea de viaţa studenţilor de la Berlin, de profesorii de acolo, de mişcarea ideilor socialiste. Văzuse pe Lassalle şi-l auzise vorbind la o întrunire de lucrători: un adevărat fascinator; ochii, glasul, convingerea cu care vorbea dădeau figurii lui frumoase ceva de apostol inspirat, de zeu, care creează numai qu farmecul cu-vîntului. Din cînd în cînd îşi întorceau capetele şi priveau, peste vîrfurile copacilor, cari se lăsau în urma lor, se afundau ca-ntr-o prăpastie. O altă caravană zgomotoasă venea din urmă ; erau vro zece, cocoanele ţipau, toţi rîdeau şi-şi încurcau caii la deal, lovindu-i mereu cu varga peste ochi şi cu călcîiele-n pîntece* ş-într-un strigăt ş-o gălăgie infernală trecură înainte, aproape la fugă.</said></p>
<p n="ROM010196"><said direct=False>— Ce bestii ! zise Dan, arătînd cu dezgust spre ceata care se depărta, cu zbierate şi scălămbăieri de sălbatici.</said></p>
<p n="ROM010197"><said direct=False>Mai la deal ajunseră pe Ana, care se răzleţise şi-i aştepta subt un fag bătrîn, surîzîndu-le de departe, drăgălaşă sub pălăria ei de paie, ale cărei borduri largi onduiau la fiecare mişcare. Un voal alb, uşor înnodat sub bărbie, îi flutura pe sîn încet, de-o abureală de vînt — părea o chemare discretă, un semn delicat, timid, abia înţeles, ca tremurarea primului gînd amoros.</said></p>
<p n="ROM010198"><said direct=False>— Bine, n-aţi mai isprăvit ? Mai vorbiţi şi cu noi.</said></p>
<p n="ROM010199"><said direct=False>Dan surîse.</said></p>
<p n="ROM010200"><said direct=False>— Bag seamă, căpitanul şi-a isprăvit repertorul.</said></p>
<p n="ROM010201"><said direct=False>Ana se uită curios în ochii lui Albert.</said></p>
<p n="ROM010202"><said direct=False>Pădurea părea că nu mai are sfîrşit. Caii se ghemuiau pe tăpşanele repezi; cîte-un plescăit de copită răsuna ca-ntr-o catedrală. Ana, dreaptă şi zveltă în rochia ei albastră-închis, ale cărei poale acopereau de amîndouă părţile şaua şi coastele calului, pînă la scări, îşi mlădia trupul după mişcările calului: era o legănare de panteră, ceva indefinit, care se suia de la talie şi, cuprin-zîndu-i sînul şi umerii rotunzi, îi şerpuia ca o undă de lumină pe la gît, prin părul ei blond ridicat la ceafă... era ceva misterios, care-ţi dedea fiori.</said></p>
<p n="ROM010203"><said direct=False>— Ba nu, zău, domnule Dan, de ce nu eşti gentil, să ne spui o poezie ?...</said></p>
<p n="ROM010204"><said direct=False>Şi ochii ei se închideau linguşitori, c-o înclinare de cap rugătoare şi graţioasă.</said></p>
<p n="ROM010205"><said direct=False>Albert insista şi el.</said></p>
<p n="ROM010206"><said direct=False>— Serios că nu ştiu nimic pe dinafară, cum credeţi că v-aş lăsa să mă rugaţi atîta ?</said></p>
<p n="ROM010207"><said direct=False>— Uite, ce frumos ar fi, pe-aici...</said></p>
<p n="ROM010208"><said direct=False>Acolo copacii, mai deşi, făceau ca un interior. Ea trebui să-şi plece capul, se tupila pe sub ramuri, cu mişcări de păsărică.</said></p>
<p n="ROM010209"><said direct=False>— Da, zise Dan, ce frumos ar răsuna un clavir aici!</said></p>
<p n="ROM010210"><said direct=False>Tustrei erau veseli, în una din acele stări de ebrietate sufletească cînd rîsul parcă e în aer şi te îmbată cu un miros tare, de care strănuţi, cînd faci un haz copilăresc de toate nimicurile şi ai o poftă nebună de spus prostii.</said></p>
<p n="ROM010211"><said direct=False>Cu o fantazie de caricaturist dezvoltară gîndui lui Dan : un piano, dus în excursiune... apoi o idee americană : un cal, care ar fi şi piano, cu coardele-n burtă, cu clapele pe coamă şi cu pedalele-n scări, şi domnişoara Ana cîntînd Pastorala de Beethoven, şi cum calul Anei se tot prăftuia de muscă fluturîndu-şi coada, altă ţoană de rîs : un piano à quene... coada era deja, mai lipsea piano.</said></p>
<p n="ROM010212"><said direct=False>Apoi tăcură, ca şi cum ar fi ostenit de-atîta rîs. Un ţînc, de vro şapte ani, un ţăran în miniatură, scobora nişte capre devale, cuminte şi serios.</said></p>
<p n="ROM010213"><said direct=False>— Da’ a cui îs caprele astea, băieţaş ? întrebă Albert, numai aşa, ca să-l audă vorbind.</said></p>
<p n="ROM010214"><said direct=False>— Ale noastre, şi-şi ţinu drumul, convins că l-a luminat deplin, fără să-şi ridice de pe ochi căciula mare cît el, ca să vadă cine l-a întrebat.</said></p>
<p n="ROM010215"><said direct=False>Ana deveni serioasă, ca o umbră îi lunecă pe faţă. Dan o înfăşură într-o privire caldă, apoi îşi lăsă ochii în jos, caii lor se apropiară puţin, un moment piciorul lui îi atinse rochia.</said></p>
<p n="ROM010216"><said direct=False>Apoi, deodată, ea-şi întoarse faţa spre Dan, ca şi cînd ar continua o conversaţie.</said></p>
<p n="ROM010217"><said direct=False>— Grozav aş vrea să te văd cînd scrii...</said></p>
<p n="ROM010218"><said direct=False>Şi cum Dan se uita la ea cu aerul unui om care nu-nţelege, ea urmă :</said></p>
<p n="ROM010219"><said direct=False>— Să stau odată deoparte, fără să ştii că-s eu acolo, să văd cum eşti cînd scrii.</said></p>
<p n="ROM010220"><said direct=False>— Cum să fiu ? Ca şi-acu, doar c-atunci sunt plictisit. Ori dumneata-ţi închipui poate-o figură inspirată, cum ’ei fi citit prin cărţi...</said></p>
<p n="ROM010221"><said direct=False>Albert rămăsese puţin în urmă şi vorbea cu unul din ţărani. Gîndul c-ar putea fi o apropiere de sentimente între Ana şi Dan, că şi-ar putea spune cuvinte gingaşe în momentele acelea, îl încînta ca o idilă dulce ce se urzea subt ochii lui, sub discreta lui protecţie. Cum se înşela !...</said></p>
<p n="ROM010222"><said direct=False>Cînd se văzură singuri, călărind alături, se simţiră jenaţi amîndoi. Se făcu o tăcere penibilă, apăsătoare, ca şi cum un nou suflet s-ar fi pus între ei, ceva invizibil şi sever, de care ochii, gîndurile, oătăile inimei lor aveau o teamă neînţeleasă, mistică, şi în tăcerea asta conştiinţile lor se simţeau spionate şi sufereau ca de-o obsesiune. Fără să-şi spuie un cuvînt, evitîndu-şi privirile, amîndoi îşi opriră caii şi-şi întoarseră capetele spre Albert.</said></p>
<p n="ROM010223"><said direct=False>Ieşeau din pădure, înaintea lor se ridica un munte chel; nici un arbore ; pe jos iarba era păscută. Soarele ardea ; cei dinainte se opriră s-aştepte umbrelele. Acum mergeau toţi în grup ; cîinele-şi scosese limba, de osteneală şi de căldură, din cînd în cînd şi-o retrăgea iute, cu un clănţănit din dinţi, ca şi cum i-ar fi atras cineva atenţia că nu-i frumos să stea aşa.</said></p>
<p n="ROM010224"><said direct=False>Spre stînga, muntele, lepros, creştea într-o cupolă uriaşă, înaltă, înaltă, de parc-ameţeai uitîndu-te.</said></p>
<p n="ROM010225"><said direct=False>— Vîrful-cu-Dor, zise Drăghici, arătînd cu cravaşa într-acolo.</said></p>
<p n="ROM010226"><said direct=False>Şi călăreţii cîrmiră la dreapta. Mai era ca o jumătate de oră de urcat. Cărări, mîncate şi adîncite de şuvoaie, crăpături largi, căscate de uscăciune, făceau cam anevoios urcuşul. Acum caii mergeau înşiraţi, dibuind cu copita un loc sigur pe potecile neregulate; de o parte şi de alta pămîntul era prăbuşit la o adîncime de un stat de om. Se vedea viind din zarea muntelui ca nişte dihănii bizare, cu aripi lungi şi albe, ce se tîrî-iau pe jos : erau trei cai, cari duceau scînduri. Locurile rele şi ponorîte au făcut pe cărăuşi să recurgă la un mod barbar de a transporta dulapii din vatra che-restelei la Sinaia. Iau scîndurile, în lungime obicinuită de patru metri, fac două maldăre de cîte zece bucăţi, le leagă la un capăt c-un curmei, alcătuind ca un jug, pe care doi oameni îl ţin ridicat, un al treilea introduce calul între cele două maldăre, îi vîră capul în jug şi-l porneşte. Calul prin scofîlciturile muntelui tîrăşte astfel scîndurile, cari-i sfarîmă picioarele şi coastele : de la gît pînă-n copite e numai răni; cîte-odată, împins la un scoborîş mai repede, cade grămadă sub povara lui, şi dacă bicele mai izbutesc să-l scoale, minune e de-ajunge cu viaţă pînă-n Sinaia. După trei drumuri de acestea, nobilul tovarăş al omului, în pace şi-n război, cum zice Buffon, pierde orice formă de cal şi rămîne un animal ciudat, ce pare a-şi căuta o nouă ordine în clasificarea zoologică.</said></p>
<p n="ROM010227"><said direct=False>— Staţi acolo ! staţi acolo, domnilor, strigau cărăuşii de departe şi făceau semne cu mîna, ca să nu înainteze în strîmtoarea prin care se scoborau cei trei cai chinuiţi între aripele lor de scînduri.</said></p>
<p n="ROM010228"><said direct=False>Dar, fie că nu se-nţelegeau strigătele şi gesturile desperate ale ţăranilor, fie că o caravană în fruntea căreia se găsea un ministru nu se putea opri aşa lesne, călăreţii noştri cotiră şi înaintară în strîmtoare.</said></p>
<p n="ROM010229"><said direct=False>— La o parte ! Staţi! Păziţi!...</said></p>
<p n="ROM010230"><said direct=False>Strigăte confuze se amestecară cu un huruit uscat, de şandrama care se dărîmă, maldărele de scînduri, ducînd pe cai în hiolă, îi repezi devale printre călăreţii noştri. Calul doamnei Lambrino, lovit peste picioare, se dete iute-ntr-o parte, doamna îşi pierdu echilibrul şi căzu, fără nici o altă primejdie decît aceea de a-şi descoperi puţin din cerculeţele şi dantelele de pe dedesubt. La zece paşi, un cal din cei încărcaţi, trîntit pe spate, zugrumat de jug, se zbatea din picioare, ca un gîndac enorm, cu faţa-n sus. Şi pe cînd ţăranul se trudea să-l scoale, odată se pomeni că-l taie ceva ascuţit peste ochi, peste obraz, peste mîni. „Da’ ce dai, domnule ?” atît apucă să zică, şi nu mai văzu nimic, orbit, zăpăcit de lovituri. Era bravul Drăghici, care îşi rupea cravaşa de faţa acestui nefericit; nu-l mai puteau potoli, însuşi domnul ministru interveni, în franţuzeşte : se vede, ca să nu priceapă ţăranul :</said></p>
<p n="ROM010231"><said direct=False>— Allons, mon cher, assez</said></p>
<p n="ROM010232"><said direct=False>Şi porniră. Doamna Lambrino rîdea de sperietura ei, explicînd cum a căzut. Deodată Ana şi Albert priviră în jurul lor îngrijaţi, şi amîndoi avură aceeaşi întrebare :</said></p>
<p n="ROM010233"><said direct=False>— Dar unde-i Dan ?</said></p>
<p n="ROM010234"><said direct=False>Marin — unul din ţărani — era călare, se apropie de ei şi le spuse că domnul Dan i-a dat cinci lei ş-a plecat înapoi pe jos — trebuie să fi ajuns departe. Albert descălecă, renunţa şi el la excursiune : rugă pe Ana să nu spună nimic celor dinainte ; aceasta făcu o grimasă de răutate şi de dispreţ.</said></p>
<p n="ROM010235"><said direct=False>— C’est idiot, şi mînă-nainte cu necaz.</said></p>
<p n="ROM010236"><said direct=False>Albert se uită un moment după ea cu ochii trişti, plini dc o nespusă milă.</said></p>
<p n="ROM010237"><said direct=False>Şi porni iute la vale pe dîra proaspătă a scîndurilor.</said></p>
<p n="ROM010238"><said direct=False>El se simţea străin în familia lui. Rămas de mic fără mamă, crescuse pînă la paisprezece ani subt îngrijirea unei nemţoaice bătrîne, care-i umpluse capul de biblie şi de literatură romantică. Tată-său, vecinie absorbit de grijile politice, abia îşi lăsa din cînd în cînd mîna indiferentă pe părul blond şi ondulat al acestui copil sfiicios şi-i recomanda întotdeauna, cu acelaşi aer distras, să fie cuminte.</said></p>
<p n="ROM010239"><said direct=False>Trei ani de-a rîndul ieşise premiant întîi la liceul „Sfîntu Sava”. Într-o zi, doamna Lambrino îl certă pentru că-l văzuse de mai multe ori stînd de vorbă cu doi băieţi murdari şi sărcăcios îmbrăcaţi — erau cei mai buni prieteni şi camarazi de clasă ai lui Albert. Copilul se făcu roşu şi, strîngînd micii lui pumni într-un spasm de mînie, îi strigă în urechi:</said></p>
<p n="ROM010240"><said direct=False>— Nu eşti mama mea, să mă laşi în pace... îmi eşti urîtă, nu te pot suferi. Şă ştii !</said></p>
<p n="ROM010241"><said direct=False>Peste-o săptămînă tată-său îl interna într-un colegiu privat la Berlin, unde atrăgea atenţia directorului mai ales asupra caracterului rău al băiatului lui şi se ruga să-l ţie din scurt şi să fie foarte sever cu el. Bietul director, care s-aştepta să aibă de-a face c-un mic animai sălbatic, nu putea să-şi creadă ochilor văzînd cu ce seriozitate s-aşterne pe lucru din prima zi şi cu ce blîn-deţă se poartă băiatul acesta. Din zi în zi aştepta o explozie. Albert se întreba şi el: „Ce-o fi avînd oare omul acesta de se uită aşa curios la mine?” Acolo a terminat liceul cu distincţie şi s-a înscris la Litere. Tată-său îi trimetea cinci sute de lei pe lună. Sta în pensiune la un alămar, Danovski, polonez refugiat, care cunoştea toate ţările Europei şi-i plăcea grozav să povestească istorii extraordinare din viaţa eroilor patriei lui. Acesta avea cinci copii, nevasta-i murise ; Miba, fata lui cea mai mare, îngrijea de casă.</said></p>
<p n="ROM010242"><said direct=False>În anul al doilea de universitate, Albert zăcu şase săptămîni de tifos. Într-o noapte tresări ca dintr-un vis urît şi deschise ochii mari, speriaţi. Miba veghea la căpătîiul lui.</said></p>
<p n="ROM010243"><said direct=False>— Mi-e sete.</said></p>
<p n="ROM010244"><said direct=False>Ea-i ridică puţin capul şi-i duse la gură paharul cu limonadă. După aceea îl aşeză binişor, potrivindu-i perna sub cap şi vîrîndu-i plapoma pe sub coaste. El suspină, închise ochii, dar două lăcrimi mari i se iviră pe pleoapele strînse ; şi pe cînd Miba i le ştergea încet cu batista, îşi simţi palma strînsă în palma lui arsă...</said></p>
<p n="ROM010245"><said direct=False>— Miba, eu n-am avut mamă... vru să mai zică ceva, dar îl înecă plînsul, şi ducînd mîna ei albă la gură, o acoperi de sărutări.</said></p>
<p n="ROM010246"><said direct=False>Ea-i şterse lăcrimile, apoi îşi lunecă puţin palma pe fruntea lui înfierbîntată şi-l rugă frumos să tacă, să-nchidă ochii şi să doarmă.</said></p>
<p n="ROM010247"><said direct=True>„Mă crede-n delir”</said><said direct=False>, şi-nchizînd ochii, o adoră-n gînd şi-şi umplu viaţa, ca de-o lumină nouă, de bunătatea şi iubirea acestui înger.</said></p>
<p n="ROM010248"><said direct=False>Zece zile după asta, era sănătos. Într-o dimineaţă ducîndu-se la universitate, se întîlni cu Miba, ş-amîndoi se opriră în stradă, dar nu se-ntrebară ca alte dăţi: unde te duci ? de unde vii ?...</said></p>
<p n="ROM010249"><said direct=False>El o privi în ochi misterios. Ea zîmbi. Oameni grăbiţi treceau pe lîngă ei.</said></p>
<p n="ROM010250"><said direct=False>— Mă iubeşti, Miba ?</said></p>
<p n="ROM010251"><said direct=False>— Da, de mult...</said></p>
<p n="ROM010252"><said direct=False>Şi strîngîndu-şi mînile, se despărţiră, simţind amîn-doi — fără a fi nevoie să şi-o mai spună — că din momentul acela sufletele lor erau legate pentru totdeauna.</said></p>
<p n="ROM010253"><said direct=False>În prima duminică, seara, cîţiva studenţi şi cîţiva meseriaşi erau strînşi la Danovski, împrejurul unei mese rotunde. Un samovar fierbea la o parte. Unii beau bere, neobicinuiţi cu ceaiul.</said></p>
<p n="ROM010254"><said direct=False>Miba, îmbrăcată în alb, vorbea încet cu două prietine ale ei; din cînd în cînd se scula să-şi servească musafirii. Nu era frumoasă ; dar cîtă nevinovăţie, şi bunătate în chipul ei slav, alb, bucălat, cu ochii verzi, cu nasul mic ce-şi rîdica nările în evidenţă deasupra gurii ei cărnoase, cu buza de sus răsfrîntă puţin afară ; şi cînd zîmbea, închidea din ochi şi făcea gropiţi drăgălaşe în obraz, în bărbie şi încă una în tîmpla stînga, la coada sprincenei. Era naltă şi bine făcută. Albert o mînca din ochi, ea-i trimetea, pe furiş, cîte-o privire caldă, ca o sărutare. Ceasornicul din părete, sfîrîindu-şi lănţişoarele cu greutăţi, cîntă cucu de nouă ori.</said></p>
<p n="ROM010255"><said direct=False>Danovski-şi luă un aer solemn, clipi din ochi şi, scoţînd din buzunarul vestei două verigi de aur, chemă pe Miba şi pe Albert. Cu barba lui mare, roşcată, avea un aer de preot care oficiază. Toţi se sculară-n picioare. În tăcere, puse-o verigă în degetul Mibei, alta-n degetul lui Albert şi-i binecuvîntă. Amîndoi erau rumeni la faţă şi drăgălaşi în sfiala lor. Cînd le spuse să se îmbrăţişeze, se făcură şi mai rumeni şi mai sfiicioşi, toţi îi priveau cu lăcrimi de bucurie în ochi — cum se vedea că se iubesc şi că aceasta-i prima lor sărutare !</said></p>
<p n="ROM010256"><said direct=False>Un student rosti o mică cuvîntare de ocazie. Un cizmar tînăr recită cu glas sonor un fragment liric din Cîntecul clopotului de Schiller. Apoi Miba se aşeză la vechea ei pianină şi-şi arătă talentul în cîteva bucăţi din Chopin şi din Schumann.</said></p>
<p n="ROM010257"><said direct=False>După aceea cîntară toţi în cor cîteva cîntece populare.</said></p>
<p n="ROM010258"><said direct=False>Şi se retraseră liniştiţi, ca şi cînd ar fi ieşit dintr-un templu, ducînd fiecare în sufletul lui ceva sfînt şi pios, ca un parfum din simplitatea şi farmecul fericirei la care asistase.</said></p>
<p n="ROM010259"><said direct=False>Albert venise acum pentru a doua oară în ţară de cînd îl dusese tată-său la Berlin. În casă era privit ca un străin. Logodna lui era o nebunie, o ruşine ş-o ne-norocire-n familie, de care nu trebuia să se mai vorbească. Tată-său îi zicea : „domnule”, şi-l rugase, cît va sta, să-şi ascundă veriga din deget, că „îi face rău”. Albert se supuse, dintr-un sentiment de respect... pentru verigă. Peste un an îşi lua doctoratul. Atunci se va căsători şi va veni în ţară. Tată-său se temea de un proces în viitor. Bătrînii Marcachi muriseră, şi toată averea lor, peste opt sute de mii de franci, îi venea lui Albert, singurul moştenitor. Împreună cu zestrea de la mă-sa, i s-ar fi cuvenit la majoritate o avere de care bunul lui părinte nu se-ndura, nu putea să se despartă pentru nimic în lume. De aceea, în privinţa banilor era de-o delicateţă extremă cu fiu-său. Acum îi da cîte-o mie de lei pe lună. Într-o zi îi spuse că e dispus să-i asigure o sumă îndoită pentru toată viaţa, numai să nu-i vie-n ţară cu nemţoaica. Albert îi răspunse că se va gîndi la aceasta mai tîrziu. Şi tată-său crezu că în cuvintele lui nehotărîte se ascunde un plan, o ameninţare. Era — se vede — subt impresia acestei temeri cînd i-a spus bătrînului Racliş că el nu poate renunţa la restul ce i se mai cuvine după actul dotal, încheiat pe vremuri bune.</said></p>
<p n="ROM010260"><said direct=False>Albert îl găsi pe Dan în pădure. Sta jos, cu cei trei ţărani, cari scoseseră din traistă un hărtan de mămăligă ş-un boţ de brînză de oi, ş-înfulicau cu foame, pe cînd caii lor, uşuraţi din jug, ronţăiau cîte-o buruiană și pufăiau cu nările în frunzele uscate de pe jos.</said></p>
<p n="ROM010261"><said direct=False>Ţăranul, cînd s-aşază să mănînce, oriunde-ar fi, îşi ia mai întîi căciula din cap şi-şi face cruce, şi orice-ar avea pe suflet, la masă nu se cade să fie supărat ; mînia şi necazurile să stea deoparte, cu căciula; el nu mănîncă niciodată culcat sau într-o rînă, ci în capul oaselor, „ca oamenii”, şi e păcat să hulească şi să „spurce sfînta masă” cu vorbe urîte şi cu măscări, pentru că în timpul cît mănîncă el, Maica Domnului în cer stă în genunchi şi se roagă pentru sufletul lui. Dar la glume şi la rîs, e toată dezlegarea : cu cît rîzi mai mult, cu-atît eşti mai bun.</said></p>
<p n="ROM010262"><said direct=False>— De, mă Radule, fu să te-ntîlneşti cu naşu-tău pe ziua de azi.</said></p>
<p n="ROM010263"><said direct=False>Pe faţa lui Radu erau crestături ca de cuţit, pe unde-i plesnise pielea de cravaşă, şi sîngele de-abia se zbicise.</said></p>
<p n="ROM010264"><said direct=False>Acesta îşi înghiţi bucătura şi răspunse cu un fel de ia! plictisit, din git, care nu se poate reprezintă prin scris.</said></p>
<p n="ROM010265"><said direct=False>— Auzi, mă, cică era cocoana ministrului aia de căzu după cal...</said></p>
<p n="ROM010266"><said direct=False>Dacă n-ar fi fost la mîncare, Radu ar fi spus o vorbă de care-ar fi ţiuit un ceas urechea stîngă a doamnei ministrese.</said></p>
<p n="ROM010267"><said direct=False>— Poi de, Toadere, eu stric ? spune şi tu...</said></p>
<p n="ROM010268"><said direct=False>Dan şi Albert le făcură ţigări, cîte patru de fiecare. Ei voiau să afle dacă întîmplări de acestea lasă mînie mai îndelungată şi vrun gînd de răzbunare, sau se pierd iute în inima largă şi răbdătoare a ţăranului.</said></p>
<p n="ROM010269"><said direct=False>— Aş, domnule, zise Toader, înţelegînd întrebarea, cam pe departe, a lui Dan, apoi pe mine acum doi ani nu m-a umplut de sînge, tot aşa, un ciocoi de la Bucureşti, pentru că i-am spus să nu dea în iapă, că-i a făta ? Şi astă-vară ne scoboram pe Valea Cerbului, şi era o ploaie... să fi văzut pe cocoana cu fustele-n cap, şi ciocoiul meu nu ţine cărarea ? Vru s-o taie mai oblu, ş-o dată-l aud strigînd: „Bade Toadere, bade Toadere...” şedea-n brînci deasupra unei prăpăstii şi tremura ca un căţel rebegit. I-am întins un băţ lung şi l-am tras în sus... să-i fi dat drumu, se ducea, de nu s-alegea nici pulberea. în vale, zic : „Boierule, ţi-aduci aminte amu un an... mă bătuşi pentru că nu te-am lăsat să-mi stîrpeşti iapa ?” Da' boieru, şiret, se făcea c-a uitat.</said></p>
<p n="ROM010270"><said direct=False>— Aşa-i, Toadere, zise cel de-al treilea, da' iacă, nu-s toţi aşa. Apoi Iftimi a Saftii din Breaza n-a pus foc la casa grecului pentru o palmă ?</said></p>
<p n="ROM010271"><said direct=False>— Şi l-a băgat la răcoare !...</said></p>
<p n="ROM010272"><said direct=False>— Hei, l-a băgat, da' vorba-i, şi-a făcut cheful?...</said></p>
<p n="ROM010273"><said direct=False>Şi tustrei îşi făcură cruce — isprăviseră de mîncat.</said></p>
<p n="ROM010274"><said direct=False>Albert şi Dan îşi luară ziua bună de la ei şi plecară iute-nainte — li-era foame.</said></p>
<p n="ROM010275"><said direct=False>— Ce interesanţi sunt ţăranii noştri, săracii, cînd îi cunoşti de-aproape !</said></p>
<p n="ROM010276"><said direct=False>— Tocmai la asta mă gîndeam şi eu, zise Albert, cîte n-ai afla, să stai cu ei de vorbă ! Mă mir că literaţii noştri nu se ocupă mai cu dinadinsul... Eu nu cunosc nici-o scriere unde să se arate în adevăr sufletul şi starea ţăranului romîn.</said></p>
<p n="ROM010277"><said direct=False>Dan cugeta de mult la un roman tras din viaţa de la ţară. Avea subiectul şi ceva material adunat — luptele şi nenorocirile bunicului său i se desfăşurau adesea în închipuire, ca reminiscenţile vii ale unei drame petrecute subt ochii lui.</said></p>
<p n="ROM010278"><said direct=False>Şi mergînd îşi schiţa planul în linii mari, apoi se oprea la cîte-un amănunt, povestea o întîmplare pe care-atunci, în clipa aceea, o urzea în minte, şi se emoţiona ca şi cum ar vede-o. Dar pentru ca să poată scri, îi trebuia linişte şi cel puţin un an de trai între ţărani, în deosebitele părţi ale ţărei, ca să-şi poată da seamă bine de viaţa, obiceiurile, nevoile şi gîndurile lor; pentru că el nu vroia să puie în romanul lui ţărani de ocazie şi de teatru, ca acei pe cari-i scot subpre-fecţii înaintea măriei-sale la zile de paradă, el voia să cerceteze, să afle şi să spuie tot adevărul, toată marea dramă socială care se pregăteşte în întunericul şi mizeria bordeielor, în cari sufăr „cei mai buni şi mai muncitori fraţi ai noştri”. Albert făcu ochii mari; faţa i se luminase ca de-o revelaţie. În urma lor se auzea tărşîitul scîndurilor...</said></p>
<p n="ROM010279"><said direct=False>— Văzuşi obrazul lui Radu ?</said></p>
<p n="ROM010280"><said direct=False>— Da, zise Albert, dînd din cap; e teribil!</said></p>
<p n="ROM010281"><said direct=False>Şi amîndoi tăcură, simţind că au aceleaşi gînduri.</said></p>
<p n="ROM010282"><said direct=False>VI</said></p>
<p n="ROM010283"><said direct=False>Dan se întorcea de la redacţie pe-o căldură tropicală. Zgomotul trăsurilor, strigătele precupeţilor, vorbele trecătorilor pe stradă îi intrau în cap ca-n ceva gol, cu un răsunet neobicinuit. El îşi lăsă gîndurile leneşe să alunece peste impresiile din urmă, neizbutind să le fixeze pe ceva ; le simţea jucînd, împrăştiindu-se şi împărechindu-se bizar, ca nişte alice pe-o farfurie care se mişcă: confidenţile lui Albert, logodna cu Miba, raporturile lui curioase cu tată-său i se păreau un roman citit de curînd, în care se amestecau figuri misterioase de conspiratori poloni, faţa tăiată şi plină de sînge a ţăranului Radu, alături de chipul nobil, rumen şi-nveselitor al Anei ; şi cele două surori ale lui, cu nedespărţitul unchi, îi reveneau mereu în minte, figurile lor se multiplicau, ca din reflectarea unor oglinzi paralele, şi un sentiment de nelinişte, de osteneală, de apăsare morală îl grăbea spre casă, ca pe-un om care simte că-i vine rău şi se teme să nu cadă-n stradă. Pe drum scoase iar scrisoarea şi citi, cu pofta chinuitoare pe care ne-o dau uneori lucrurile triste şi crude :</said></p>
<p n="ROM010284"><said direct=False>„Grecul a murit în postul Sîmpetrului, şi noi stăm cu moşu, Aglaia de astă-iarnă e paralizată şi nu se dă jos din pat...”</said></p>
<p n="ROM010285"><said direct=False>Mai citi o dată şi rupse scrisoarea, aruncînd în mersu-i bucăţică cu bucăţică — păreau nişte fluturaşi albi ce-i zboară din palmă şi se aşază osteniţi pe urmele lui. Acum cuvintele din scrisoare i se repetau obsedant în minte... „Grecul a murit...” Şi gîndul că s-ar putea ascunde o crimă subt acest mod brutal de a vesti moartea unui om cu care atîţia ani ai mîncat din acelaşi blid ş-ai dormit în acelaşi pat la început îi licări, şters şi tremurător ca într-o aţipire de somn, apoi i se roti tot mai strîns, tot mai înfierbîntat, pînă ce i se înfipse, ca un piron, în cap, şi-i rămase acolo cu forţa convingătoare a lucrului văzut. Şi pe cînd fantazia lui surescitată cerca să reconstituie drama în crudele ei amănunte, un văl de groază şi de ruşine simţea că se lasă peste cele mai scumpe şi cele mai duioase amintiri ale copilăriei lui.</said></p>
<p n="ROM010286"><said direct=False>— Unde mergi, poete, aşa gînditor ?</said></p>
<p n="ROM010287"><said direct=False>— Domnule Razi... te rog, nu-mi mai zice „poete”.</said></p>
<p n="ROM010288"><said direct=False>— De ce ?</said></p>
<p n="ROM010289"><said direct=False>— Nu-mi place.</said></p>
<p n="ROM010290"><said direct=False>Razi îl luase de braţ ; mergeau în aceeaşi direcţie. Fusese pe urma lui Dan la Sinaia. Se dusese numai aşa, în primblare. Dar l-a văzut ministrul şi l-a poftit la masă ; i-a dat o misiune pe vară, să plece-n Elveţia, pentru a studia organizarea şcoalelor rurale.</said></p>
<p n="ROM010291"><said direct=False>— A, miniştri ca Lambrino n-a avut ţara... are să reformeze întregul nostru învăţămînt. Apropo... O domnişoară foarte frumoasă era supărată foc pe-un oarecare domn care-a dezertat de la o excursiune. Tra-ditore, traditore ! ...</said></p>
<p n="ROM010292"><said direct=False>Şi rotunjindu-şi gura pe o pronunţie afectată, declamatoare, îşi înecă vorbele din urmă într-un rîs artificial, din gît, ca şi cum l-ar fi gîdilit cineva la subsuori.</said></p>
<p n="ROM010293"><said direct=False>Dan îşi duse palma la gură spre a-şi ascunde un căscat. „Ce rîs nesuferit, şi cum mă anosteşte omul ăsta!” gîndi el.</said></p>
<p n="ROM010294"><said direct=False>— Nu pleci nicăiri vara asta ?</said></p>
<p n="ROM010295"><said direct=False>— Nu.</said></p>
<p n="ROM010296"><said direct=False>Dan simţea că se prosteşte, că i se strînge mintea, ca un arici speriat, în faţa omului acestuia care-l ţinea de braţ cu o intimitate exasperantă.</said></p>
<p n="ROM010297"><said direct=False>Fecior de bani gata, Mitică Razi trecuse prin şcoală şi prin lume dus de mînă, ca un copil, de averea şi influenţa lui tată-său. Pînă la vîrsta de treizeci şi cinci de ani nu era cunoscut decît ca „băiatul lui Iorgu Razi”, un bătrîn moşier, senator sub toate guvernele, vestit prin maniile lui de „cultivator agricol occidental”. În toţi anii venea la moşie cu cîte o idee nouă din străinătate: schimba epocele semănăturilor, săpa de-a lungul ogoarelor canale de irigaţie, şi în urmă făcea sondaje zadarnice pentru a da de-un izvor mare, ce trebuia să fie undeva ascuns pe moşia lui; încerca fel de fel de culturi nepotrivite cu clima şi locurile noastre, aducea guano pentru îngrăşarea pămîntului, maşini electrice pentru a precipita fecundarea seminţi-lor. Zăpăcit de minunile văzute pe la expoziţii, ori trîmbiţate prin reclame, în tot timpul cît sta la ţară nu făcea decît experienţe : planta pomi cari se uscau, punea seminţi cari nu răsăreau, construia coteţe sistematice, în cari păsările slăbeau şi mureau sistematic ; ş-avea o credinţă de maniac în tot ce e maşină : maşini de clocit ouăle, de ales untul, şi ce triumf, ce fericire pe el cînd, după două mii de ouă pierdute, găsi o dată în cuveoză zece puişori de găină piuind somnoroşi sub tuleiele lor umede : pasemite, i se făcuse milă de ei babei din curte şi, luînd zece pui de sub cloşcă, îi pusese pe-ascuns în „afurisita aia de maşină”.</said></p>
<p n="ROM010298"><said direct=False>Dar de la o vreme cultura asta sistematică îl înglodase cam rău în datorii. Boierul se luă pe gînduri.</said></p>
<p n="ROM010299"><said direct=False>— Mitică dragă, ia să te mai laşi de cavalcade. Sunt şase ani de cînd ai venit din străinătate. Eşti „doctor în ştiinţile politice”. Apucă-te şi tu de-o treabă, că nu mai merge, fătul meu. Ţăranii s-au ticăloşit, îmi strică tot, mă fură, nu mă mai ascultă, stăm rău, cît se poate de rău.</said></p>
<p n="ROM010300"><said direct=False>Şi Mitică se gîndi la o însurătoare bună. „A se însura bine” înseamnă şi astăzi, ca ş-atunci, a lua zestre mare. Era băiat nostim, vedea asta după impresia ce făcea prin baluri. Îşi susţinu încă vro trei ani toate aparenţile de om bogat. Trăia din reputaţia şi creditul ce mai rămîne cîtva timp pe urma unei averi pierdute. Aşa lasă toate incendiile mari, după ce se stîng, o provizie de căldură ascunsă, de care multă vreme mai f umegă zidurile arse.</said></p>
<p n="ROM010301"><said direct=False>Doamna Azpasia de Mavrichi, peţitoare nobilă, după multe încercări infructuoase, i-a spus şi ea într-o zi : — E greu, domnule Razi, vezi d-ta, boierimea noastră a scăpătat, azi negustorimea se ridică în locul aristocraţiei. Şi negustorul, cînd îi vorba să-şi mărite fata, întreabă de ginere ca de-o marfă : de unde-i, şi cît produce, şi ce profit poate să-i aducă. Trebuie neapărat să iei o slujbă, să te-alegi un deputat, ceva, altfel nu putem face nimic.</said></p>
<p n="ROM010302"><said direct=False>Fără a părăsi clubul, teatrurile şi felul lui de viaţă falşă, Mitică începu să se gîndească la o carieră. N-a-vea nici o pregătire, şi munca-i făcea oroare. În şcoală nu se distinsese decît ca un bun colector de timbre. E acesta un talent care să-ţi poată servi la ceva în viaţă ? Se întreba şi el, în neştiinţă de altă aptitudine pe care să şi-o fi descoperit pînă la vîrsta asta de treizeci şi cinci de ani. Dar dac-ar face o colecţie din toate articolele de gazetă cari laudă pe capul statului ?... Ce de discursuri, pe la inaugurări, pe la parăzi şi solemnităţi oficiale ! Din toate banalităţile astea oare nu s-ar putea scoate ceva ?... A muncit bietul Razi. Şi peste doi ani apărea un volum elegant, intituat O pagina de istorie contimporana, studii istorice de „De-metrie Razi”, diplomat în ştiinţele politice de la Paris, Imediat i s-a dat medalia „Bene-merenti“ clasa-ntîi, pentru „scrierile sale literare“. În bugetul anului următor i s-a înfiinţat postul de „inspector al monumentelor istorice”, pe care-l ocupa cu toată cinstea şi demnitatea ce trebuie să aibă un autor de studii istorice. Erau trei ani de atunci şi se găsea tot în vînătoare de zestre. Vezi că şi pretenţiile lui crescuseră acum din cale-afară.</said></p>
<p n="ROM010303"><said direct=False>— Ce, aicea stai ?</said></p>
<p n="ROM010304"><said direct=False>— Da, răspunse Dan, c-un aer bolnav, trăgîndu-şi mîna de sub braţul lui Razi.</said></p>
<p n="ROM010305"><said direct=False>Acesta-l luă amical de mînă.</said></p>
<p n="ROM010306"><said direct=False>— Cum arzi! Ar trebui să iei ceva... un gram de chinină. Se vede şi după faţă... Apropo, o să te rog ceva, domnule Dan : eu am scos luna trecută o broşură, Regenerarea Romîniei, nu ştiu dac-ai văzut-o, o să ţi-o trimet, aş dori mult să am părerea dumitale... cîteva rînduri. Ce zici, se poate ?</said></p>
<p n="ROM010307"><said direct=False>— Bine, domnule Razi, trimete-mi-o.</said></p>
<p n="ROM010308"><said direct=False>Dan, de cîte ori se simţea aşa abătut, se culca ; la el depresiunile morale erau adesea însoţite de simptome de friguri: aceeaşi slăbiciune de nervi şi osteneală fizică, aceeaşi tînjire generală, şi furnicări ca de ace îi făceau dureri pe la încheieturi, îi amorţeau braţele şi-i muiau picioarele. Cînd se lungi în pat, închise ochii: o dulce odihnă, o pace binefăcătoare se lăsa asupra lui... Cîţi oameni trudiţi, bolnavi, cari n-au un pat, cari n-au voia să se culce la vremea asta ! Şi-n mintea lui se desfăşurau tablouri: ogoare imense, lanuri de grîu şi mii de secerători cu capetele-n soare, cu piepturile goale, storcind bogăţiile pămîntului cu mînile lor pîr-lite şi zgîriete. Apoi vedea un lung convoi de soldaţi cu raniţile-n spate şi puştile pe umăr, trecînd în toiul căldurei, albiţi de praf şi rupţi de osteneală. Cît n-ar da un, nefericit de aceştia pe-un ceas de umbră şi de odihnă !</said></p>
<p n="ROM010309"><said direct=False>Gîndul că el e liber îi răsări cu strălucirea vie, fulgerătoare a unei revelaţii, şi se simţi recreat ca de-un curent răcoritor. Da, era liber, nu datora nimănui nimic, nu depindea de nimeni. Munca lui era uşoară şi cîştiga foarte mult. Bietul tată-său scria toată ziua la primărie pentr-o sută cinzeci de lei pe lună, şi ce viaţă umilită, ce greutăţi şi nevoi, cari nu se mai isprăveau !... N-avea nimic de zis în contra soartei lui. Atîţia băieţi cu cari-nvăţase în şcoală au ajuns rău de tot : Duţu-lescu s-a făcut frate la schitul de la Durău, Macovei — un actoraş de provincie ; Nedelcu s-a ales un pungaş de rînd, acela de cînd era în şcoală fura de stingea cînd intra într-o băcănie ; pe unii i-a stricat beţia, pe alţii lenea. Şi chiar dacă sunt cîţiva cari din punctul de vedere material au ajuns mai bine, dar nu e nimeni care să se fi distins prin ceva, ca să-l ştie lumea ; pe cînd el — slavă Domnului — trăieşte între cei mai inteligenţi tineri din ţară, şi-a făcut un nume destul de cunoscut numai prin munca şi meritele lui, neajutat de nimeni; cîteva poezii au fost foarte bine primite şi i-au marcat deja un loc printre tinerii de talent. Începea să se găsească fericit. Cînd se gîndea c-ar fi putut rămînea toată viaţa un biet scriitoraş ca tată-său, într-un orăşel de provincie, simţea un fior analog cu acel pe care ni-l dă deşteptarea dintr-un vis urît; i se părea că trecuse pe lîngă o prăpastie pe care n-a fost văzut-o atunci, şi numai acum, cînd se uita în urmă, îşi da seamă de primejdia din care a scăpat ca prin urechile acului; un sentiment de lumină şi de siguranţă îi însenina viaţa. Apoi, un moment de neclintire... gîndurile lui parcă se opriră pe loc, ca şi cînd ar fi aşteptat ceva : în sufletul lui astfel pregătit, ca într-o linişte evlavioasă de templu, apăru, cu strălucirea fantastică a unui planet nou, Ana. Ş-atunci, printr-un fel de conştiinţă retrospectivă, văzu că ea era de mult acolo. Da, acum îşi aducea bine-aminte: îndărătul celor mai triste şi mai întunecate gînduri, el simţise întotdeauna vibrînd ceva luminos, şi cald, şi binefăcător, ca o mijire albă de soare într-un cer închis, acoperit de nori.</said></p>
<p n="ROM010310"><said direct=False>Acum o vedea bine. În ochii ei dulci tremura ceva din propriul lui suflet; erau atîtea gînduri semănate de el, ca nişte flori din altă climă, într-un pămînt rebel, şi toate răsărise... Mintea lui aluneca în urmă ca pe o proiecţie de lumină, căutînd paşii, atitudinile, privirile, sunetul glasului ei, atîtea licăriri de-o misterioasă fericire, ce l-au făcut adesea să simtă trecerea unui farmec necunoscut, a unei suflări nouă de viaţă peste inima lui ostenită, şi zile întregi să rămîie visător.</said></p>
<p n="ROM010311"><said direct=False>El, pe catedră, explică o lecţie de psihologie. Ea, cu coatele pe bancă, se uită ţintă-n ochii lui ş-ascultă. Din cînd în cînd privirea ei inteligentă parcă s-aprinde de căldura frazelor lui, faţa i se luminează ; o vede gesti-culînd cu ochii ei limpezi şi vioi proprieîe lui gînduri, şi setea ei de a-1 asculta îl animează, dă minţii şi glasului lui o elasticitate ş-o vibrare particulară. El însuşi se miră de lumina asta nepbicinuită ce i se face în cap ; cu o emanaţiune de putere uimitoare ea îi trimete, din ochii ei fascinatori, o acuitate de simţuri, o dilatare inexplicabilă a minţii, una din acele aprinderi şi clarificări repezi a tuturor gîndurilor pe care se zice c-o dă prima beţie de eter. E scăpărarea a două suflete emoţionate, misterioasa întîlnire a două raze de simpatie, forţa nouă pe care o descarcă întotdeauna căderea pe acelaşi ritm şi perfecta armonizare de vibraţii a două unde de energie, de viaţă.</said></p>
<p n="ROM010312"><said direct=False>Şi Dan avea atunci conştiinţa exactă a unui inestri-cabil echilibru de puteri intelectuale, se dedubla clar : în fuga vorbirii îşi vedea gîndurile înainte de a le rosti, cum răsar şi se înşiră, legîndu-se, urzind cuvintele şi construindu-se-n fraze, îşi da seama în acelaşi timp de sonoritatea şi modulaţiile glasului, de expresia figurei, de cumpătarea gestului şi de efectul fiecărei fraze: atîtea percepţii multiple ale momentului îşi găseau în el răsunetul şi atenţia cuvenită. îndărătul gîndurilor pe cari le spunea tare, un alt rînd de gînduri se ridicau, şi el parcă le auzea cum îi şoptesc mereu : „Vezi tu ce jocuri curioase de umbră şi de lumină trec pe faţa ei albă şi-n ochii ei albaştri, o vezi cum te-ascultă de cuminte şi cum te-nţelege ? în momentul acesta ea te iubeşte, fără să ştie: vorbele tale intră şi se aşaza în sufletul ei ca un ferment de lumină ; acum dorm în ea, la sunetul glasului tău, toate impresiile din lu-mea-n care-şi poartă rochiile de mătase şi micile ei vanităţi şi cochetării; nu te vede decît pe tine ; ea te cugetă, şi tot sufletul ei se pierde într-al tău...”</said></p>
<p n="ROM010313"><said direct=False>Apoi o vede pe stradă, la braţul unchiului ei Pe-ruianu. Privirile lor se întîlnesc într-un salut jenat şi parcă-şi spun ceva pe fugă. Îşi întoarce capul după ea, ca după o nălucire dintr-o altă lume ce-a trecut o clipă pe dinaintea lui, ca să-i dea prilej de visuri dulci şi zădarnice...</said></p>
<p n="ROM010314"><said direct=False>Ce figură ursuză şi posomorîtă are Peruianu ! Şi mereu o vede cu el la primblare. Cum e cu putinţă să s-apropie şi să meargă alături două fiinţi atît de monstruos deosebite !</said></p>
<p n="ROM010315"><said direct=False>E la Ateneu ; prima lui conferinţă, sala geme de lume, se suie la tribună emoţionat, o salvă de aplauze îl întîmpină ; privirea lui o caută în mulţime, o vede lingă tată-său, ochii lor se salută şi ea-i trimete un zîmbet discret de prietenie şi de încurajare. Vorbeşte despre : Iubirea în poezia populară. Glasul lui e cald, sonor, gestul liniştit, fraza corectă şi sigură. Publicul îl aplaudă des. El simte în sală un curent simpatic care-i aţîţă verva. Uneori aplauzele îl fac să se oprească ; ş-atunci, drept, cu un surîs copilăresc se uită în ochii ei umezi, scăpărători de bucurie, ca şi cînd de-acolo ar sorbi toată puterea şi entuziasmul talentului lui. Ea rîde, ca prin vis, şi bate din palme... Şi la ieşire-l aşteaptă-n uşă.</said></p>
<p n="ROM010316"><said direct=False>— Ce frumos ai vorbit, domnule Dan !...</said></p>
<p n="ROM010317"><said direct=False>Şi el duce în sufletul lui răsunetul acestor cuvinte şi umbra dulce a chipului ei, din care se exală un parfum de fericire peste toate impresiile şi gîndurile lui...</said></p>
<p n="ROM010318"><said direct=False>— Intră !</said></p>
<p n="ROM010319"><said direct=False>Şi se sculă, puţin necăjit, ca şi cum l-ar fi deşteptat dintr-un vis frumos.</said></p>
<p n="ROM010320"><said direct=False>Dar cînd văzu pe Albert, se bucură ; simţi în odaia lui ceva din prezenţa Anei.</said></p>
<p n="ROM010321"><said direct=False>O... şi fără asta, Dan îl iubea, de cînd era în secretele vieţii lui intime.</said></p>
<p n="ROM010322"><said direct=False>Albert venise în ziua aceea de la Sinaia, îl căutase pe la redacţie ; pleca la Berlin, de unde nu va mai veni în ţară — dacă va fi să mai vie — decît cu Miba lui.</said></p>
<p n="ROM010323"><said direct=False>Apoi, după o mică ezitare şi plecîndu-şi ochii distraşi pe un calendar, zise, ca-n treacăt:</said></p>
<p n="ROM010324"><said direct=False>— Ştii că şi Ana se mărită...</said></p>
<p n="ROM010325"><said direct=False>— Da ? Cu cine ? şi Dan înţelese de ce nu se uită Albert la dînsul.</said></p>
<p n="ROM010326"><said direct=False>— Cu Drăghici.</said></p>
<p n="ROM010327"><said direct=False>Şi, ca şi cum ar fi simţit în tăcerea lui Dan sfărî-marea unei iluzii, începu să-i spuie, tot cu ochii pe că-lindar, cît de uşoară şi de frivolă i s-a părut lui Ana, cum a primit de iute propunerea lui Drăghici, pe care cu două zile înainte îl găsea asomant şi nesuferit, cum numai faptul că acesta e bogat, graţie falimentelor lui tată-său... Şi se opri, lăsîndu-şi fraza neisprăvită ; făcu un gest de silă şi de dizgust. Dan era liniştit: acum putea să-l privească-n faţă.</said></p>
<p n="ROM010328"><said direct=False>— Cînd pleci ?</said></p>
<p n="ROM010329"><said direct=False>— Deseară, şi tocmai voiam să te rog... să prînzim</said></p>
<p n="ROM010330"><said direct=False>împreună...</said></p>
<p n="ROM010331"><said direct=False>— Cum nu ! Cu cea mai mare plăcere. Ş-am să te petrec şi la gară...</said></p>
<p n="ROM010332"><said direct=False>Dan simţi că pronunţase prea tare vorbele din urmă. Neliniştea, nevoia de a se mişca îl făcu să se uite la ceas : era aproape vremea mesei. Ieşiră, jenaţi că nu mai găsesc nimic să-şi spună, simţind că amîndoi se gîndesc la acelaşi lucru, de care se păzeau să vorbească : Albert, din discreţie, Dan, din mîndrie.</said></p>
<p n="ROM010333"><said direct=False>Drăghici era fiul unui toptangiu de pînzeturi, Hagi Epachi din Iaşi, care-n adevăr dăduse două falimente, dar nu aşa mari după cum se zicea : tot să-i fi rămas bătrînului, din atîta zdruncen, zece mii de lire turceşti, că el aşa-şi socotea paralele ; acum se retrăsese la moşia lui în judeţul Vaslui, îşi măritase fetele, una după un doctor, alta după un avocat din Roman, băiatul îi ieşise printre cei dintîi din şcoala militară, bătrînul îi trimetea patru sute de lei pe lună, ca să aibă Nunuţul lui cu ce-şi ţinea „grantu” în lumea nobilă în care trăia.</said></p>
<p n="ROM010334"><said direct=False>Locotenentul era bine făcut, frumos, totdeauna vesel, excelent conducător de cotilioane, trecea de foarte bogat, croitorii îi făceau haine pe datorie, superiorii îl ocroteau, camarazii îl găseau de spirit, cocoanele începeau să rîdă cît îl vedeau. Era în garnizoană la Bucureşti. De trei săptămîni venise la Sinaia în congediu. Cu doamna Lambrino se cunoştea de mult. Într-o zi îi spuse, între două glume, că e pe tabloul de înaintare, ş-o vorbă a domnului Lambrino i-ar pune imediat a treia tresă la chipiu. Ea îl tachina :</said></p>
<p n="ROM010335"><said direct=False>— Eşti prea tînăr, dac-ai fi încai însurat. Am auzit că ministrul va înainta întîi pe cei însuraţi. Însoară-te, domnule Drăghici, dacă eşti nerăbdător să-ţi vezi tresa.</said></p>
<p n="ROM010336"><said direct=False>— Da’ cu cine ? Spune-mi d-ta cu cine...</said></p>
<p n="ROM010337"><said direct=False>— Caută...</said></p>
<p n="ROM010338"><said direct=False>Şi Drăghici crezu c-a înţeles. Din ziua aceea Ana deveni punctul de asediu ai viitorului căpitan. Ea nu pricepea. Dimineaţa, cum se da jos în grădină, n-apuca să facă zece paşi, şi tunica roşie îi apărea ca din pă-mînt. Era o adevărată obsesiune, de care fetele — orieît s-ar plînge ele — sunt totdeauna bucuroase. (Mi-a spus o fată lucrul acesta, şi eu am crezut-o.)</said></p>
<p n="ROM010339"><said direct=False>In ultima excursiune, de la care au dezertat Dan şi Albert, Drăghici băgă de seamă că de multe ori doamna Lambrino îşi găsea de vorbă cu soţul ei şi cu Peruianu, şi el rămînea ceva mai în urmă cu Ana. „Se vede cît de colo că e înadins, gîndi el, ca să ne vorbim în răgaz. Trebuie să încetez cu glumele şi să-mi iau un aer mai serios”...</said></p>
<p n="ROM010340"><said direct=False>E curios cum găsesc oamenii ruşine pentr-o mulţime de lucruri absolut inocente, şi-n schimb spun atîtea ne-cuviinţi cu cea mai perfectă linişte şi fără să se poată zice că nu sunt binecrescuţi, în înţelesul de salon al cu-vîntului. E o politeţă, întotdeauna bine primită, să spui unei femei cinstite că are piciorul excepţional de mic, că-i şade foarte bine decoltată, ca te miri cum soţul ei se-ndură să plece pentr-o săptămînă de lîngă ea, ş-o lasă să vie singură la bal... La teatru eşti în cel mai riguros bonton să te uiţi cu binoclu la braţele goale şi pieptul desfăcut al doamnelor, cari găsesc că tot pielea pudrată e cel mai elegant corsaj. Şi la băi de mare eşti un ursuz ş-un răucrescut dacă nu vii să priveşti în fiecare zi unde se scaldă „naiadele”. Vorbeşti c-o domnişoară de-abia scăpată din pension ; şi cu chip că eşti hazliu, îi spui o mulţime de... grosolănii fine, ea rîde şi te găseşte nostim. Ia încearcă, presupuind că-ţi e dragă şi c-ai vedea posibilitatea să-i placi şi tu ei, încearcă să-i faci această întrebare francă şi absolut inocentă : „Domnişoară, pot să spun părinţilor d-voastră că vă iubesc ?...”</said></p>
<p n="ROM010341"><said direct=False>Ce neruşinare ! Copila se va rumeni toată. Vei fi tratat ca un nebun. Minune, dacă ea nu va spune părinţilor să te dea afară. E, pe cît se vede, ceva mai adîncă decît o simplă glumă anecdota pudicului june care, surprins în cămaşă de noapte, se descopere tot, ca să-şi ascundă gîtul, cerîndu-şi scuze, dezolat că-l găseşti fără cravată.</said></p>
<p n="ROM010342"><said direct=False>Gînduri de acestea îi treceau vag şi lui Drăghici prin minte ; dar nu se oprea mai cu dinadinsul asupra lor şi nu se hotăra la o întrebare desluşită şi francă din două puncte de vedere : întîi, ca toţi tinerii cari se cred irezistibili, era sigur că Ana îl iubeşte, şi n-avea nici un zor să-i ceară un răspuns pe care îl ştia mai dinainte ; ş-al doilea... al doilea, ţinea, şi el, mai mult la cravată.</said></p>
<p n="ROM010343"><said direct=False>Tăcu un moment şi încercă să-şi ia un aer melancolic ; dar lucrul era aşa de nepotrivit cu firea lui veselă, că renunţă numaidecît. Şi-ncepu a rîde mai dinainte de comica istorie pe care avea s-o spuie :</said></p>
<p n="ROM010344"><said direct=False>— Cunoaşteţi pe doamna Guran, a colonelului ?... Soldatul meu a fost ordonanţă la d-nul colonel. Cică i-o comedie cînd pleacă la un bal: aţi văzut ce groasă e, că nu-ncape pe uşă ; în ziua aceea nu mănîncă nimic, şi cînd se-mbracă, pune doi soldaţi să-i strîngă corsetul, cică-ntind de şnururi, bieţii soldaţi, de le iese sufletul, şi ea-i ocărăşte şi-i bate de necaz ; şi-ntr-o seară, tocmai cînd era mai furioasă că nu-şi putea realiza talia „de silfidă”, iaca vine şi colonelul, în ţinută de bal, cu decoraţiile pe piept, să vadă ce s-a întîmplat de zăboveşte atîta, şi cum îi el tacticos şi moale : „Cică, lasă-te mai slobod, soro, că iar o să-ţi vie stenahorie, ca la palat...” Dar ea o dată s-a repezit ca o leoaică şi, nici una, nici două, jap o palmă preaiubitului soţior... şi unde se-ncinge o bătaie, cică ţipa doamna şi striga ca din gură de şarpe : „Săriţi că mă omoară, Ioane, Achime, puneţi mina, mizerabililor ; da’ soldaţii: „Nu putem, coconiţă, că ne trimete la ocnă pe viaţă ! Cum să ne atingem noi de d-nu colonel !...”</said></p>
<p n="ROM010345"><said direct=False>Şi Drăghici îşi ilustra naraţiunea cu gesturi, strîm-bături şi schimbări de glas caraghioase.</said></p>
<p n="ROM010346"><said direct=False>Ana rîdea mai mult de schimele lui decît de ce spunea. Şi apoi, la vîrsta ei e aşa de ieftin rîsul!... Dar, încurajat de succes, locotenentul începea să aibă haz în adevăr. Ştia atîtea istorii, şi le spunea cu dichisul lor şi cu oarecari aptitudini de ventriloc. De la veselia asta trebuie să recunoaştem că e cam greu să treci la o declaraţie de amor. Dar e şi acesta un mijloc de a seduce : rîsul e o creştere de energie, şi ori de unde ne-ar veni, îl plătim cu un echivalent din simpatia noastră. Toţi comicii sunt iubiţi.</said></p>
<p n="ROM010347"><said direct=False>La întoarcere, şcoborau pe jos ; pe la cîte un lunecuş mai repede, el vroia s-o ajute, îi oferea braţul; ea refuza, c-un zîmbet de voinicie care sfidează. Acum erau înaintea celorlalţi; soarele în urmă se lăsa încet, copacii parcă se lungeau, se întindeau în sus ca nişte braţe nerăbdătoare să-l apuce; pădurile, munţii respirau o dulce linişte de seară. Ana se gîndea vag la privelişti de mare, la asfinţituri de soare citite prin cărţi, la melodii blînde, somnoroase, la depărtări nelămurite, la nimic... Ceva din umbra şi lenea apusului părea că-i şterge, îi topeşte conturul lucrurilor închipuite, şi gîndurile-ncep sa doarmă.</said></p>
<p n="ROM010348"><said direct=False>Locotenentul povestea mereu ; rîdea — să leşine — de pretenţiile la frumuseţă şi de aerele şi gătelile doamnei Velisar. La un bal, astă-iarnă, îi cade o jaretieră, şi în focul valsului nu bagă de seamă ; un tînăr o ia ş-o strînge frumuşel în buzunar; după ce se isprăveşte valsul, o vede un moment singţiră deoparte şi se apropie de ea, cam jenat; da' ea, tare :</said></p>
<p n="ROM010349"><said direct=False>— Ştiu ce vrei să-mi spui, mă adori...</said></p>
<p n="ROM010350"><said direct=False>— Nu, doamnă, v-aţi pierdut asta, zice tînărul naiv, dîndu-i jaretiera.</said></p>
<p n="ROM010351"><said direct=False>Şi Drăghici rîdea, rîdea de se prăpădea.</said></p>
<p n="ROM010352"><said direct=False>— Eşti un răutăcios, zise Ana distrasă, fără să ştie bine ce-i spusese acum în urmă şi rezumîndu-şi în aceste cuvinte mai mult impresia ei generală asupra atîtor palavre, cari-ncepeau s-o ostenească.</said></p>
<p n="ROM010353"><said direct=False>Locotenentul crezu că e cea mai bună ocazie să vorbească de el, de copilăria, de viaţa, de cum e firea lui. El, răutăcios ? şi-i părea aşa de bine de epitetul acesta spus de Ana, că-l repeta mereu, prefăcîndu-se că protestează — el, răutăcios ? dar tocmai c-avea inima prea bună.. şi-şi aducea aminte de o mulţime de neajunsuri şi supărări provenite numai din această prea mare, nefericită bunătate a inimii lui; şi trăncănea-nainte, cu acea exasperantă vervă şi uitare de sine a oamenilor bolnavi de limbuţie cari se îmbată vorbind, şi nici nu vor să mai ştie dacă-i asculţi sau nu.</said></p>
<p n="ROM010354"><said direct=False>A treia zi pleca la Bucureşti. Ş-atunci, în tren, îi spuse lui Albert, care nu era să se mai întoarcă la Sinaia, că e pe cale de a se rudi cu el, că domnişoara Racliş era de mult visul lui, că, în sfîrşit, s-au înţeles, şi numai doamnei Lambrino datoreşte această fericire ; merge la Bucureşti să vadă pe d-nu Racliş şi să hotărască nunta, cît de curînd. Pentru Albert era neaşteptat, aproape de necrezut lucrul acesta. Şi nu-şi da seamă nici el pentru ce, ascultîndu-1, i se părea falsă toată bucuria şi expansiunea omului acestuia. Dar — fie sila de a-şi opri gîndurile la ceva cu totul displăcut, fie lipsa de o mai adîncă înţelegere a lucrurilor ş-a oamenilor — Albert sfîrşi prin a crede. După ce i-a spus lui Dan, i-a părut rău imediat, ar fi vrut să mai aducă vorba despre asta, şi tot timpul cît a mai stat cu el la birt, la gară, a fost mereu sub apăsarea acestui gînd.</said></p>
<p n="ROM010355"><said direct=False>Întîmplarea făcu ca tînărul Drăghici, înainte de a da ochi cu Racliş, să se-ntîlnească cu doamna Aspazia de Mavrichi, amica şi consiliera intimă a tuturor candidaţilor de-nsurătoare cari fac parte din societate. Cu-vîntul acesta are încă o însemnare de castă între oamenii cu pretenţii de nobleţă : ca să faci parte din „societate”, ţi se cer mai multe condiţii, între cari două par a fi mai de căpetenie : întîi, să n-ai nevoie să munceşti ca să-ţi cîştigi viaţa (munca e o înjosire) ; ş-al doilea, să cheltuieşti mai mult decît ai.</said></p>
<p n="ROM010356"><said direct=False>Drăghici vru să facă pe misteriosul, dar cu Aspazia nu merge, ea pricepe, miroase, uite, ea-şi pune capul că e ceva la mijloc... Şi tînărul îi spuse tot, se deschise ca o carte subt ochii mici, şireţi şi iscoditori ai doamnei de Mavrichi.</said></p>
<p n="ROM010357"><said direct=False>— Cîtă zestre crezi că poate să-ţi dea ?</said></p>
<p n="ROM010358"><said direct=True>— Ca şi lui Lambrino —</said><said direct=False> trei sute de mii...</said></p>
<p n="ROM010359"><said direct=False>— Cu patruzeci de mii te mulţumeşti ? Atîta are.</said></p>
<p n="ROM010360"><said direct=False>Şi Drăghici boldi ochii mari.</said></p>
<p n="ROM010361"><said direct=False>Atunci Aspazia îi spuse toată istoria: cum a scăpătat Racliş, cum îşi desface ultima rămăşiţă din avere ca să-şi plătească datoriile, şi-i lămurea cu cifre exacte, ca şi cînd ar fi fost de faţă la răfuiala financiară dintre Racliş şi Lambrino.</said></p>
<p n="ROM010362"><said direct=False>— A, înţeleg, dacă ţi-e dragă fata, felicitările mele. Un lucru să ştii însă : că Ana costă scump, costă foarte scump... să-ţi spun eu cum a fost crescută, şi risipa pe care a văzut-o-n casa lor. Ea nu ştie ce-i banul.</said></p>
<p n="ROM010363"><said direct=False>— Dacă-i aşa...</said></p>
<p n="ROM010364"><said direct=False>Şi Drăghici nu s-a mai întors la Sinaia.</said></p>
<p n="ROM010365"><said direct=False>Dan se sculă de dimineaţă, hotărît să stea în casă toată ziua şi să scrie. De mult nu mai scrisese versuri, şi parcă-l apucase dorul, ca de-o fiinţă iubită, de-un vers cald, puternic şi sonor, în ritmul căruia să simtă bătăile propriei lui inimi. Era duminică, şi-i era dragă odăiţa asta curată şi liniştită, în care se mutase numai de două zile ; era o casă albă, veche şi simplă, în mijlocul unei curţi largi, cu tufe mari de soc şi de lilieci în faţă, şi-n fund copaci bătrîni; şi era toamnă, şi frunzele îngălbenite, cari se scuturau cu un fior misterios de regret, aveau ceva din melancolia sufletului lui.</said></p>
<p n="ROM010366"><said direct=False>Dan ridică transparentul. Afară era moină, cernea de sus o bură măruntă. Cînd deschise fereastra, un zgomot de trăsuri depărtate năvăli în odaie, ş-un miros plăcut de cîmp şi de pădure udă îl izbi în faţă.</said></p>
<p n="ROM010367"><said direct=True>„Totuşi, e dulce viaţa”</said><said direct=False>, gîndi el, şi-n răcoarea şi parfumul sănătos al acestei dimineţi de toamnă simţi ca soarbe ceva din copilăria lui. Întocmai aşa miroseau dimineţile la Bîrlad, pe la culesul viilor, cînd plecau duminica cu toţii la Crîng. Ş-un dor nemărginit îl ducea cătră acele vremi triste şi totuşi de un aspect fermecător acum, privite din depărtare. În mintea lui se lămurea ca-ntr-un tablou căsuţa din Cotu-Negru, tot aşa albă şi veche, într-o curte mare şi cu livadă-n fund...</said></p>
<p n="ROM010368"><said direct=False>Desigur, e un ritm în viaţa asta, e o putere ascunsă, neînţeleasă încă, ce face să revie periodic, subt ochii noştri, priveliştile de-odinioară, reînchegînd, pentr-o clipă, o lume întreagă dispărută ; de-aici vine că noi avem uneori conştiinţa c-am mai trecut cîndva, demult, prin nişte împrejurări identice cu acelea în cari ne aflăm şi c-am auzit ş-atunci aceleaşi vorbe, spuse cu acelaşi ton, de aceiaşi oameni, ca şi ciţm complexul de senzaţii actuale ar deştepta din adîncimile unei vieţi anterioare un ecou depărtat, o stranie fulgerare de reminiscenţă, care ne face să ne-ntrebăm, uimiţi: „Oare unde am mai văzut eu toate astea, cînd am mai auzit eu perfect aceste cuvinte ş-am simţit întocmai tot ce simt în clipa asta ?”</said></p>
<p n="ROM010369"><said direct=False>Ce rău îmi pare că nu mi-am însemnat...</said></p>
<p n="ROM010370"><said direct=False>Dan ridică ochii şi rămase înmărmurit. La casa din faţă, în pervazul unei ferestre deschise, Ana sta în picioare şi se uita la el. Ea-şi înclină capul c-un zîmbet. El se roşi... a salutat oare ? şi mai dete o dată din cap, zăpăcit, neîndrăznind s-o privească, neputînd să-şi ia ochii de la acea dulce, ameţitoare, fascinantă apariţiune.</said></p>
</sample>
</samples>