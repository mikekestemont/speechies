<?xml version="1.0" encoding="UTF-8"?>
<samples n="ITBI0511">
<sample><p n="ITBI0511465"><said direct="false">—Credi pure che questa vecchia non smetterà!</said></p>
<p n="ITBI0511466"><said direct="false">—Se vuoi lasciarla andare!...</said></p>
<p n="ITBI0511467"><said direct="false">—Ma adesso è notte proprio... Se cade per istrada, se la schiaccia una carrozza, che cosa diranno di noi?...</said></p>
<p n="ITBI0511468"><said direct="true">—Signore, mi apre? —</said><said direct="false"> gridava adesso Céline, borbottando un'altra filastrocca incomprensibile.</said></p>
<p n="ITBI0511469"><said direct="false">Poi tacque, ma s'intese il suo passo avvicinarsi all'uscio, su cui venne a picchiare.</said></p>
<p n="ITBI0511470"><said direct="false">—Signora, buona sera; me ne vado.</said></p>
<p n="ITBI0511471"><said direct="false">I bambini dettero in una risata.</said></p>
<p n="ITBI0511472"><said direct="true">—Volete star zitti? —</said><said direct="false"> ingiunse il professore irritatissimo, intanto che l'altra ripeteva:</said></p>
<p n="ITBI0511473"><said direct="false">—Lei è alzato, signore; mi apre?</said></p>
<p n="ITBI0511474"><said direct="false">Vi fu un nuovo silenzio, quando a un tratto l'uscio cominciò a scuotersi, dai calci, dai pugni che l'ubbriaca vi assestava.</said></p>
<p n="ITBI0511475"><said direct="false">—Me ne vado... buona sera...</said></p>
<p n="ITBI0511476"><said direct="false">—Ah, sì?...</said></p>
<p n="ITBI0511477"><said direct="false">Come una furia, svincolandosi dalla moglie che cercava di trattenerlo, il professore corse ad afferrare un bastone e schiuse l'uscio con violenza.</said></p>
<p n="ITBI0511478"><said direct="false">—Non la volete finire?</said></p>
<p n="ITBI0511479"><said direct="false">—Mi apre!...</said></p>
<p n="ITBI0511480"><said direct="true">—Ah, no?... —</said><said direct="false"> e le assestò una prima legnata.</said></p>
<p n="ITBI0511481"><said direct="false">—Aiuto!... Me ne voglio andare... Aiuto!...</said></p>
<p n="ITBI0511482"><said direct="false">Allora, uscito dalla grazia di Dio, il professore cominciò a picchiar sodo, col bastone, con le mani. Buttata per terra, l'altra gettava acute strida, intanto che la padrona correva a chiudere le finestre perché i vicini non sentissero, e che tornava vicino al marito, scongiurando:</said></p>
<p n="ITBI0511483"><said direct="false">—Lascia che se ne vada!... per carità... lasciala andare!...</said></p>
<p n="ITBI0511484"><said direct="false">Con le mani rosse, cogli occhi accesi, il professore andò a schiudere l'uscio di casa.</said></p>
<p n="ITBI0511485"><said direct="false">—Esci, troiaccia!... Esci, o t'accoppo!...</said></p>
<p n="ITBI0511486"><said direct="false">Gemendo, tastandosi per tutto il corpo, Céline non si muoveva, e poi che il professore minacciava di ricominciare, la signora la sollevò lei, spingendola fuori.</said></p>
<p n="ITBI0511487"><said direct="false">—Andatevene... presto!... scappate!...</said></p>
<p n="ITBI0511488"><said direct="false">Come fu sul pianerottolo, Céline tacque. Si passò le mani sulla faccia, si mise lo scialle in testa, e cominciò a scendere i gradini della scala, ad uno ad uno, barcollando. E barcollando, costeggiando i muri, minacciata dai cavalli, dalle fruste dei cocchieri nel traversare le vie, se ne andò verso la Vicaria, per le straducole strette e sporche che adesso erano mezzo buie e deserte. Dietro i magazzini di Vasta, fermossi dinanzi ad una casupola e picchiò alla porta tarlata.</said></p>
<p n="ITBI0511489"><said direct="false">Non rispose nessuno, ma si sentivano delle voci venire dall'interno.</said></p>
<p n="ITBI0511490"><said direct="false">Céline riprese a picchiare più forte, e come non aprivano ancora, cominciò a chiamare:</said></p>
<p n="ITBI0511491"><said direct="false">—Michelino!... Michelino!... Sono io... Apri, sono io!... È tardi... Quei porci non volevano lasciarmi andare... Ahi!... sono tutta pesta...</said></p>
<p n="ITBI0511492"><said direct="false">Non aprivano neanche adesso. Per la strada non passava nessuno e solo si sentiva da lontano il martellare dei guardiani, sulle grate del carcere.</said></p>
<p n="ITBI0511493"><said direct="true">—Michelino!... —</said><said direct="false"> gridava Céline, picchiando più forte come le voci dall'interno si facevano più allegre, con dei canti e un tintinnio di bicchieri. — Michelino... non sei solo!... Me l'hai fatta, porco!... Con chi sei?... Apri, Michelino... Mi hai detto tu di venire!... Chi è questa ciabatta?... Ti sei presi i miei denari, ladraccio svergognato!... Sono stata picchiata per te!... Aprimi, Michelinuccio...</said></p>
<p n="ITBI0511494"><said direct="false">Poi di nuovo urlava, poi si faceva ancora supplicante, poi tempestava: "Apri!" finché l'uscio si spalancò improvvisamente.</said></p>
<p n="ITBI0511495"><said direct="false">Come la donna voleva irrompere nella camera, Michelino le dette uno spintone violento, mandandola per terra in mezzo alla via.</said></p>
<p n="ITBI0511496"><said direct="false">—Sangue di Giuda, che cimice!</said></p>
<p n="ITBI0511497"><said direct="false">E tornò dentro, sprangando.</said></p>
<p n="ITBI0511498"><said direct="false">Erano seduti sulla panchetta a strisce gialle e rosse, sotto i platani nudi, e il viale del giardino si allungava dinanzi, allagato dal sole, tra due file di statue sulle basi delle quali l'edera s'abbarbicava. In fondo, la montagna tutta candida di neve, come una campana di zucchero.</said></p>
<p n="ITBI0511499"><said direct="false">Uno era piccolo, giallognolo, con un collare di barba bianchissima: teneva una fascia di lana sulle spalle e le mani appoggiate al pomo d'avorio antico di un grosso bastone. L'altro era robusto, rosso nel viso tutto sbarbato e liscio malgrado l'età: il colletto della camicia si abbatteva sul bavero della giacca di panno grossolano, mostrando a nudo il collo bronzino. In mezzo a loro, due soldati che parlavano in dialetto.</said></p>
<p n="ITBI0511500"><said direct="false">Il grande vecchio gettava di tanto in tanto delle occhiate timidamente curiose sui militari, esaminando le ghette di tela che ricoprivano gli scarponi, i pantaloni filettati di rosso, le stelline del bavero, la sciabola—baionetta. D'altro lato, il piccolo vecchio si passava a momenti una mano sulla bocca, tossiva, si guardava intorno, come preparandosi a dire qualche cosa e non sapendosi ancora decidere.</said></p>
<p n="ITBI0511501"><said direct="false">Rannicchiatosi meglio nel suo angolo, chiese finalmente:</said></p>
<p n="ITBI0511502"><said direct="false">—Lor signori sono continentali?</said></p>
<p n="ITBI0511503"><said direct="false">I soldati continuavano a parlare, come non fosse.</said></p>
<p n="ITBI0511504"><said direct="false">Dopo un poco, egli tossi di nuovo, più forte e riprese:</said></p>
<p n="ITBI0511505"><said direct="false">—Di che paese sono lor signori?</said></p>
<p n="ITBI0511506"><said direct="true">—Mi sun mudnes —</said><said direct="false"> rispose il soldato che gli stava vicino, e riattaccò il discorso col suo compagno.</said></p>
<p n="ITBI0511507"><said direct="false">Il vecchio parve meditare un poco quella risposta; cavò di tasca un fazzoletto a scacchi rossi e neri; si soffiò il naso scuotendo il capo, rimise in tasca il fazzoletto dopo averlo piegato accuratamente, e ripigliò:</said></p>
<p n="ITBI0511508"><said direct="false">—Quanto hanno ancora da stare sotto l'armi?</said></p>
<p n="ITBI0511509"><said direct="false">Il soldato chiese, bruscamente:</said></p>
<p n="ITBI0511510"><said direct="false">—Cuss l'ha ditt?</said></p>
<p n="ITBI0511511"><said direct="false">—Dico, se tornano a casa presto?</said></p>
<p n="ITBI0511512"><said direct="true">—Minga adess! —</said><said direct="false"> e si mise a ridere.</said></p>
<p n="ITBI0511513"><said direct="false">L'altro vecchio stava a sentire, guardando discretamente. Pel viale, a quando a quando, una carrozza sfilava, al passo; dei ragazzi si rincorrevano, sotto gli occhi delle governanti.</said></p>
<p n="ITBI0511514"><said direct="false">Come i soldati si alzarono, una balia venne a prendere il posto vuoto. Il bambino girava intorno gli occhi senza sguardo, col braccio disteso, annaspando.</said></p>
<p n="ITBI0511515"><said direct="false">Il piccolo vecchio riprese ad armeggiare, cercando di attaccar discorso. Sorrise al piccolino e gli mise sotto il naso il manico d'avorio del suo bastone.</said></p>
<p n="ITBI0511516"><said direct="false">—Bellino!... Bellino!... Come si chiama?</said></p>
<p n="ITBI0511517"><said direct="false">Quello fece una smorfia e scoppiò in pianto.</said></p>
<p n="ITBI0511518"><said direct="true">—La ninna, Ninì; bello Ninì... —</said><said direct="false"> ripeteva la balia, sballottandolo. — La ninna di mamma tua...</said></p>
<p n="ITBI0511519"><said direct="false">Ma come il vecchietto gli mostrava ancora il pomo d'avorio, il bambino ripigliava a piangere. Della gente si fermava; due seminaristi che si tenevano per mano ridevano.</said></p>
<p n="ITBI0511520"><said direct="false">Esaurito ogni tentativo, la balia andò via. I pretini sedettero al posto lasciato vuoto. Si cavarono entrambi i tricorni, posandoli sulle ginocchia, e avvicinate le teste tonsurate, cominciarono a parlottare.</said></p>
<p n="ITBI0511521"><said direct="false">Il vecchietto esclamò:</said></p>
<p n="ITBI0511522"><said direct="true">—Bel tempo!... —</said><said direct="false"> Poi, rivolgendosi ai seminaristi: — Avete la passeggiata tutt'i giorni?</said></p>
<p n="ITBI0511523"><said direct="true">—Tre volte la settimana —</said><said direct="false"> e non gli dettero più retta.</said></p>
<p n="ITBI0511524"><said direct="false">Allora egli si mise a scavare la terra con la punta del bastone, masticando a vuoto; e come i pretini se ne andarono via anch'essi, tenendosi sempre per mano, egli si trascinò, lentamente, senza alzarsi, verso il grande vecchio, in modo che nessuno potesse sedersi più in mezzo. Arrestandosi a fianco del vicino, guardò per aria e disse:</said></p>
<p n="ITBI0511525"><said direct="false">—Bella giornata!</said></p>
<p n="ITBI0511526"><said direct="false">L'altro rispose subito, con un tono di deferenza:</said></p>
<p n="ITBI0511527"><said direct="false">—Bellissima giornata, sissignore!</said></p>
<p n="ITBI0511528"><said direct="true">—La neve è a Nicolosi —</said><said direct="false"> e additava la montagna. — Nicolosi è qua; lì c'è Trecastagni... Dall'altra parte, se uno scavalca il Mongibello, trova Bronte. Ci siete stato, a Bronte?</said></p>
<p n="ITBI0511529"><said direct="false">—Io, nossignore.</said></p>
<p n="ITBI0511530"><said direct="false">—Io ci sono stato molto tempo, dopo il sessanta, un affare di ventisei anni addietro... misuratore del catasto, che non era una cosa liscia... Bisogna sapere, già, prima di tutto, che coi Brontesi non si scherza... a segno, che successero i fatti del sessantuno...</said></p>
<p n="ITBI0511531"><said direct="false">Fece una piccola pausa, aspettando di essere interrogato; come l'altro lo guardava rispettosamente, pendendo dalle sue labbra, riprese:</said></p>
<p n="ITBI0511532"><said direct="true">—Io glie l'avevo detto, in Casino, ai signori, proprietari, civili, che il popolo non mi andava, e guadagnava la mano ogni giorno di più. A chi dicevo, a questo bastone?... Avevano il capo alla politica, che doveva arrivar Garibaldi, e i borbonici se ne stavano rintanati nelle loro campagne. "Ma badate che la mala gente va attorno!... che tiene consiglio nella taverna di Piede—</said><said direct="false">di—banco!... che un giorno o l'altro non potremo più scender nelle vie!...".</said></p>
<p n="ITBI0511533"><said direct="true">—Giustamente!... —</said><said direct="false"> approvava l'altro, chinando il capo.</said></p>
<p n="ITBI0511534"><said direct="false">Il vecchietto si grogiolava dentro il soprabito, si adattava meglio la fascia al collo, si tirava le maniche sulle punte delle dita e riprendeva:</said></p>
<p n="ITBI0511535"><said direct="false">—A chi dicevo, a questo bastone? Niente!... Invece, davano loro fucili, polvere e palle, col pretesto della rivoluzione; come se non fossero bastati i temperini, certi temperini lunghi così, che ognuno di quegli amici portava alla cintura!... Ma tanto va la secchia al pozzo, finché si rompe! E lascia fare oggi, e lascia far domani, finì col sacco e fuoco...</said></p>
<p n="ITBI0511536"><said direct="false">—Madonna del Carmine!</said></p>
<p n="ITBI0511537"><said direct="false">—Il pretesto erano le tasse, che l'annata era stata cattiva e l'esattore succhiava il sangue della povera gente. Ma la vera tassa era la vendetta, e il denaro del prossimo. Voi mi avevate fatto un torto? Io venivo a casa vostra, a farmi giustizia con le mie mani, sfondando, bruciando, ammazzando...</said></p>
<p n="ITBI0511538"><said direct="true">—Ma i civili, niente?... —</said><said direct="false"> chiese l'altro, passandosi una mano sul mento.</said></p>
<p n="ITBI0511539"><said direct="false">—I civili?... Volevano scendere in piazza; non mandarono a chiamare anche me? Fossi stato pazzo! Quando lo dicevo io, che si poteva mettere un riparo senza ammazzare una mosca, nossignore: "Questa è polvere! Questi son quattrini!... Abbasso Francesco II!...". Ora che il popolo si scatenava contro i cappelli, bisognava andare incontro a morte sicura; che prima di scendere in istrada dovevate confessarvi e comunicarvi!... Com'erano curiosi! Pelle una ne abbiamo, e pelle per pelle, sapete come si dice, meglio la tua che la mia!...</said></p>
<p n="ITBI0511540"><said direct="false">—Eccellente!... dice bene vossignoria!...</said></p>
<p n="ITBI0511541"><said direct="true">—Se dico bene! Dio ci liberi a furore populi!... —</said><said direct="false"> Allora, il vecchietto si mise a sentenziare, con un'aria di beatitudine, alzando un dito per aria: — Il popolo è come una bestia di cavallo, generoso, che si fa caricare come un asino, ma guai a toccargli la coda. Così sentite i giornali pigliarsela col governo, perché intasca le tasse. Io vorrei dir loro: O bestie, se pagate le tasse non avete il gas, le ferrovie e le scuole gratis?</said></p>
<p n="ITBI0511542"><said direct="false">—Sissignore! Tal'e quale!</said></p>
<p n="ITBI0511543"><said direct="false">Il grande vecchio approvava sempre, deferentemente, tutti gli argomenti dell'altro che citava la gazzetta e vantava la propria esperienza.</said></p>
<p n="ITBI0511544"><said direct="false">—Io ne ho visto di tutti i colori, e mi fanno ridere, quando dicono!... Questi che adesso vedete consiglieri e commendatori, prima erano borbonici più di Satriano. E non parliamo di chi mise fuori una bandiera al 48 o al 60! Invece, chi ha fatto il suo dovere!...</said></p>
<p n="ITBI0511545"><said direct="false">Com'egli si fermò un momento, piegando il capo a destra e a sinistra, l'altro che si grattava un orecchio volendo parlare anche lui e non osando interromperlo, disse:</said></p>
<p n="ITBI0511546"><said direct="false">—Anch'io ho vista la rivoluzione.</said></p>
<p n="ITBI0511547"><said direct="false">—Sì? O quando?</said></p>
<p n="ITBI0511548"><said direct="true">—A Leonforte, nel quarantotto... Ecco qua: io ero a Caltanissetta, col mio padrone, l'intendente Ramondino, il prefetto di quei tempi. Un giorno, arriva un galantuomo da Leonforte, in carrozza, con una bandiera a tre colori; ma non diceva niente. La popolazione, come le mosche. Che si fa, che non si fa, l'intendente lo manda in fondo a un carcere... Tutt'in una volta, arrivano quelli di Palermo: "Se gli torcete un capello, qui non resta pietra su pietra; ci sono ventimila Palermitani pronti a marciare!". Voci, grida: "Viva Palermo!" e il galantuomo è liberato, che mentre si parlava di morte, festa e quarantore! L'intendente, visto come si mettono le cose, mi chiama e dice: "Calogero, io son padre di famiglia, dice, e me ne vado a Napoli: tu fai quel che ti piace: ma se vuoi venirtene a Napoli, ti raccomando di portarmi la roba...". Allora, c'era la bella gioventù, e la gioventù non conosce pericoli. Nientedimeno, me ne andai dal mio padrigno che era una bestia, sant'anima, più di me. Dico: "Il padrone vuole che gli porti la roba a Napoli; che cosa debbo fare?". "Portala" dice, "il padrone è un brav'uomo, tu sei giovane"; poi, dice: "carcere, malattia, necessità, si conosce l'amistà". Sia fatta la volontà di Dio; metto la roba in tredici carri, e la carrozza con la serva che fanno quattordici, e me ne vado per Castro—</said><said direct="false">Giovanni. Arrivo a Leonforte. La piazza, piena come un uovo, e appena mi vedono: "Questa è roba dell'intendente; diamola al fuoco!". Viene uno e m'afferra pel colletto: "Tu ora vai fucilato!".</said></p>
<p n="ITBI0511549"><said direct="false">Il narratore s'era alzato, facendo il segno, con le braccia un po' tremanti, di sparare un fucile; l'altro, ammutolito, spingeva gli occhietti curiosi sul compagno ancora imponente malgrado la curvatura dell'età.</said></p>
<p n="ITBI0511550"><said direct="false">—Immaginate un po' che spavento!</said></p>
<p n="ITBI0511551"><said direct="false">—Cose viste con quest'occhi; non racconto favole! Dunque, Beppe Franco, non so se vossignoria l'ha sentito nominare, un pezzo di giovanotto alto così, punta il fucile e dice: "Carogna, sei morto!...". Frattanto, diciamo che il padrone, prima di partire, mi aveva consigliato: "Fatti una coccarda coi tre colori; se mai, ti potrà servire". Io avevo fatto la coccarda, e la tenevo sotto il ferraiolo, che non si vedeva. Allora, come Beppe Franco fa per sparare, io apro il ferraiolo e mostro i tre colori... Se no, ero spacciato! Ma andiamo che la popolazione gridava sempre: "A morte!... fucilato!..." e i carrettieri che tremavano come foglie! Viene quello, e dice: "Consegniamolo al comitato!". Mi tirano al comitato, che appena entriamo il portone si chiude dietro. Chi parla di qua, chi parla di là, e non si sapeva di che morte dovessi morire. Al comitato, c'era il cavaliere; il cavaliere San Vincenzo; e come mi vede, che ero stato anche al suo servizio, 'viene a dirmi: "Chi dia volo ti porta qui?". Io gli racconto tutta la storia, che venivo con la roba di Ramondino, e non sapevo niente. Frattanto il presidente mi domanda: "Di che paese siete?". Io dico: "Eccellenza, sono di Girgenti". Voleste vedere? Il cavaliere mi butta le braccia al collo: "È di Girgenti! Il primo paese che si è ribellato! Viva Girgenti! Viva la libertà!...". E così il mio paese porco mi salva la vita...</said></p>
<p n="ITBI0511552"><said direct="true">—Oh! Oh! Oh! —</said><said direct="false"> Il vecchietto si dimenava sulla panchetta, dal piacere, dalla meraviglia. Un piccolo cerinaro si era fermato lì innanzi e stava anch'egli a sentire.</said></p>
<p n="ITBI0511553"><said direct="false">—Allora, il comitato dice: "Facciamolo accompagnare a due miglia di via e se ne vada dove gli piace". Prima, vogliono le chiavi delle casse per vedere se c'era niente. Io dico: "Le chiavi non ve le posso dare, per la ragione, dico, che le ha il padrone". Un altro casa del diavolo! Basta, come Dio vuole, cinque nobili, gran signori, cacciatori, mi mettono in mezzo, per accompagnarmi a due miglia fuori il paese; una folla, gran quantità di torcie, fucili e pistole, le donne alle finestre: l'inferno! Il cavaliere mi tira pel soprabito e ci perdiamo in mezzo alla gente. Cammina, cammina, entriamo in una farmacia; il cavaliere mi raccomanda allo speziale e se ne va. Resto tre giorni chiuso; al terzo giorno, so che la roba è partita per Troina. Scappo, di notte; raggiungo la roba e la carrozza con la serva, e arrivo a Troina. Appena arrivo, viene uno, armato come un porcospino, e domanda: "Che roba è questa?". Quella bestia della donna non risponde: "È la roba dell'intendente? ". Come se fossero tempi! Ma quello, vedendomi tramutato in faccia, dice: "Denari ve ne trovate?...".</said></p>
<p n="ITBI0511554"><said direct="true">—Meglio! —</said><said direct="false"> e il vecchietto strizzava un occhio, con aria d'intelligenza. Adesso anche il giardiniere si era avvicinato, e tutti restavano in ascolto come dinanzi ai cantastorie della Marina.</said></p>
<p n="ITBI0511555"><said direct="false">—Meglio difatti! Mi restavano, di denari, trent'onze, delle cinquanta che mi aveva consegnato il padrone; ne do dieci: "Bastano dieci onze?". Dice: "Vedremo quel che si può fare". E mi nasconde in un magazzino. Torna un giorno dopo: "Bisogna aspettare, dice; denari che ne avete ancora?...". A farla corta, tutte le trent'onze se ne vanno, a poco a poco. Allora faccio una pensata, di scrivere al padrone... Che padrone e padrone! Il povero signore era scappato, di nascosto, fino a Trapani; si era chiuso, lui, sua moglie e i bambini, dentro la stiva di un bastimento francese, ed era partito per Marsiglia...</said></p>
<p n="ITBI0511556"><said direct="true">—Oh che storia! che storia! —</said><said direct="false"> esclamò l'altro, ricavando di tasca il suo fazzoletto e portandoselo al naso.</said></p>
<p n="ITBI0511557"><said direct="true">—Aspetti, ancora non è niente! Arrivo, con la grazia di Dio, a Messina. Senza danari come si fa? Vendo la carrozza, che era costata trecent'onze —</said><said direct="false"> bisognava vederla! — la vendo per quarant'onze, a Litteri, dirimpetto l'ospedale. Vendo un asino, di tredici onze, per quaranta tarì...</said></p>
<p n="ITBI0511558"><said direct="false">Il vecchietto era rimasto col naso fra le dita e il fazzoletto pendente, immobile nella stupefazione.</said></p>
<p n="ITBI0511559"><said direct="false">—E m'imbarco con tutta la roba. Da Messina, il bastimento fa cinque miglia e torna indietro. Una tempesta dell'inferno, che le budella uscivano di bocca. Stiamo due giorni a Messina, e mettiamo una settimana per arrivare a Napoli. A Napoli arrivo il 14 maggio, giusto in punto per vedere il quindici. Vossignoria sa che cosa fu il 15 maggio?</said></p>
<p n="ITBI0511560"><said direct="true">—Sicuro, sicuro! —</said><said direct="false"> ma il misuratore del catasto non levava gli occhi dal vicino, aspettando curiosamente.</said></p>
<p n="ITBI0511561"><said direct="false">—Il 15 maggio era tutta Napoli in fuoco, con la rivoluzione che pigliava piede, e la truppa sotto l'armi: reggimenti della guardia, reggimenti svizzeri, battaglioni cacciatori: che il giovane del caffè Benvenuti si metteva ogni giorno alla finestra, col fucile spianato, per sparare addosso a Ferdinando, se si affacciava. Io ero dai parenti del padrone, che stavano chiusi in casa, dalla paura; ma, quanto a me, potevo andare dove mi piaceva, che i Siciliani erano trattati come signori. Quaranta mila Siciliani c'erano in Napoli, e quelli che non trovavano alloggio se li prendevano nelle case, a tre e a quattro per volta, come fratelli, viva la libertà! "Ma se i realisti vincono" mi dicevano i parenti del padrone, "tu vai fucilato!". Ora, la notte del quattordici, vennero a picchiare all'uscio, cercando legname, per barricate; vossignoria conosce, la strada murata...</said></p>
<p n="ITBI0511562"><said direct="false">—So bene, so bene; per sparare al sicuro...</said></p>
<p n="ITBI0511563"><said direct="true">—Giust'appunto. Allora, fatte le barricate, la mattina alle undici e un quarto prima di mezzogiorno cominciò il fuoco. Sa com'era il fuoco? Ha sentito i mortaretti, per Sant'Agata? Più forte, e fino alle cinque di sera, senza cessare un momento. Il comandante di Sant'Elmo —</said><said direct="false"> che la famiglia reale, se perdeva, doveva calarsi nei trabocchetti — aveva l'ordine di tirare cannonate sopra Napoli, che è tutta di sotto, come la palma d'una mano; ma bisogna esserci stato, per averne un'idea... Il comandante, invece, tirò tre sole cannonate, a polvere. Ma fino alle cinque, i realisti perdevano. Alle cinque vengono fuori il primo e il quarto reggimento svizzero; e, Madonna del Carmine! succede una carneficina: case sfondate, bruciate; uomini, donne e bambini: un macello, che nella notte Ferdinando fece nascondere tutti i morti, per non farli contare...</said></p>
<p n="ITBI0511564"><said direct="false">—Lo credo bene!</said></p>
<p n="ITBI0511565"><said direct="false">—Ma se non erano il primo e il quarto reggimento svizzero, gliene toccavano di quelle da dirle al medico. Il secondo e il terzo reggimento erano pronti a venir fuori, ma non ce ne fu bisogno... Andiamo intanto che in casa non c'era né pane né acqua, e la signorina era ammalata! Viene sua madre e si butta alle mie ginocchia: "Calogero, bisogna che tu vada a comprar la medicina!...". Vado fuori, a Dio la sorte, e trovo uno speziale, alla Carità; ma mentre faccio per picchiare, una pattuglia esce da San Liborio, e spiana i fucili... Madonna del Carmine, questa volta non c'è scampo!... Il sergente dice: "Inginocchiati!...". Come se le gambe mi reggessero! Io m'inginocchio, più morto che vivo. Dice: "Grida: Viva lo Re". Io non avevo fiato in gola; dico: "Viva lo Re!". E così sono salvo...</said></p>
<p n="ITBI0511566"><said direct="false">A un tratto il misuratore del catasto si alzò, incappucciandosi meglio nella sua fascia di lana: il sole era declinato e un brivido di freddo passava per l'aria.</said></p>
<p n="ITBI0511567"><said direct="true">—Tanti guai per la roba del padrone! —</said><said direct="false"> esclamò, sul punto di andarsene. — Se ero voi, dico la verità, la roba l'avrei spedita, ma io me la sarei battuta!</said></p>
<p n="ITBI0511568"><said direct="false">Nella notte, la carrozzella venne a fermarsi dinanzi alla Questura. La guardia di piantone chiamava, verso la scala:</said></p>
<p n="ITBI0511569"><said direct="false">—Trovato!</said></p>
<p n="ITBI0511570"><said direct="false">—Vengo!</said></p>
<p n="ITBI0511571"><said direct="false">Il brigadiere, intanto che Trovato finiva di passarsi, in un angolo della camerata, al lume d'un mozzicone di candela, un abito mezzo da borghese e mezzo da operaio, gli ripeteva:</said></p>
<p n="ITBI0511572"><said direct="false">—Prendi qualcun altro!... È un'operazione delicata, potresti aver bisogno d'aiuto!...</said></p>
<p n="ITBI0511573"><said direct="true">—Brigadiere, non lo dite neppure —</said><said direct="false"> rispose Trovato, annodandosi una cravatta verde.</said></p>
<p n="ITBI0511574"><said direct="false">—E tu fa come vuoi!... Per me, piglierei almeno un compagno, da tener sotto mano. Non per nulla fanno quel mestiere: sono gente furba, che non si lascerà cogliere...</said></p>
<p n="ITBI0511575"><said direct="false">—E se loro son furbi, io sono più furbo di loro!</said></p>
<p n="ITBI0511576"><said direct="false">—Beh, lo so che sei furbo! Per questo i superiori t'hanno scelto. Ma non vorrei che facessi fiasco...</said></p>
<p n="ITBI0511577"><said direct="true">—Brigadiere! —</said><said direct="false"> esclamò Trovato, piantandosi in testa un berretto a barca, con due piccoli capi svolazzanti sulla nuca, come quello dei carrettieri. — Io l'ho detto al signor questore: questa è spedizione che bisogna fare o soli, o niente! Non si tratta solamente di arrestarli, ma di acchiapparli in flagranti. E il signor questore m'ha dato ragione!...</said></p>
<p n="ITBI0511578"><said direct="false">Il brigadiere si strinse nelle spalle.</said></p>
<p n="ITBI0511579"><said direct="false">Trovato dette un'ultima occhiata al suo camuffamento, si tirò un poco più innanzi sulla fronte il berretto e uscì nella corsia. La lanterna la rischiarava un poco nel mezzo; le estremità si perdevano in una tenebra fitta. Passando dinanzi alla camera del delegato, Trovato vide luce dalle commessure dell'uscio e si sentì chiamare:</said></p>
<p n="ITBI0511580"><said direct="false">—Chi è?</said></p>
<p n="ITBI0511581"><said direct="false">—Son io, Trovato.</said></p>
<p n="ITBI0511582"><said direct="false">L'uscio s'aperse; il delegato, in maniche di camicia, si affibbiava una cintura di cuoio intorno al ventre.</said></p>
<p n="ITBI0511583"><said direct="false">—Dove vai?</said></p>
<p n="ITBI0511584"><said direct="true">—Alla Viagrande... per l'affare della donna—</said><said direct="false">di—casa... quella che fa morire la gente, coi suoi rimedi.</said></p>
<p n="ITBI0511585"><said direct="false">—E vai così, solo?</said></p>
<p n="ITBI0511586"><said direct="false">Trovato sorrise, portando l'indice alla fronte.</said></p>
<p n="ITBI0511587"><said direct="false">—Ho il mio piano!</said></p>
<p n="ITBI0511588"><said direct="false">Il delegato si mise a ridere. Poi chiese:</said></p>
<p n="ITBI0511589"><said direct="false">—Non mi fate sbagliare il treno? Parte proprio alle quattro e cinque?</said></p>
<p n="ITBI0511590"><said direct="false">—Sissignore!</said></p>
<p n="ITBI0511591"><said direct="false">—Va bene; puoi andare. Buone cose!</said></p>
<p n="ITBI0511592"><said direct="false">—Grazie, signor delegato!</said></p>
<p n="ITBI0511593"><said direct="false">Scese le scale. Il portone era socchiuso, e il piantone, avvolto in un ampio cappotto, stava sulla soglia del corpo di guardia, fregandosi le mani.</said></p>
<p n="ITBI0511594"><said direct="false">—Dove vai?</said></p>
<p n="ITBI0511595"><said direct="false">Trovato fece un segno col braccio, accennando lontano. L'altro lo strinse alla vita, per chiasso; ma sentendo che non teneva armi sotto i panni, chiese, meravigliato:</said></p>
<p n="ITBI0511596"><said direct="false">—Non sei a cavallo?...</said></p>
<p n="ITBI0511597"><said direct="true">—Sono in carrozza, —</said><said direct="false"> rispose Trovato, saltando a cassetta, accanto al cocchiere.</said></p>
<p n="ITBI0511598"><said direct="false">La carrozza partì, con un tintinnìo di sonagli. Le vie erano deserte e mezzo buie, con la metà dei fanali spenti. Di tratto in tratto, qualche passante, colle mani in tasca e la testa china, alzava un poco gli occhi a guardare verso il legnetto. All'ufficio del Dazio—Consumo, sotto il lampione, due guardie incappottate fumavano. Per la salita, la carrozze si mise al passo.</said></p>
<p n="ITBI0511599"><said direct="false">Trovato aveva accesa la sua pipa, ascoltando dal compagno il fatto della spedizione di Picanello.</said></p>
<p n="ITBI0511600"><said direct="false">—Ci fece vedere cavalli verdi, quel brigante d'un pecoraio! Dietro il muro, tirava dei sassi che arrivavano meglio d'una revolverata! Io avevo tirato il cavallo dietro la casina, vedendo il pericolo; perché i sassi piovevano tutti da quel lato...</said></p>
<p n="ITBI0511601"><said direct="false">L'altro interruppe:</said></p>
<p n="ITBI0511602"><said direct="false">—Un momento: sei sicuro che alla Viagrande nessuno conosca la carrozza?</said></p>
<p n="ITBI0511603"><said direct="false">—Nessuno; è la nuova.</said></p>
<p n="ITBI0511604"><said direct="false">—Va bene.</said></p>
<p n="ITBI0511605"><said direct="false">La guardia che faceva da cocchiere riprese la sua narrazione; ma Trovato non gli dava retta, guardando per aria. La carrozza andava sempre al passo, per la via della Barriera, fra le vigne e i giardini. Cominciava ad albeggiare e il freddo era frizzante.</said></p>
<p n="ITBI0511606"><said direct="false">—E così se il tenente non comandava di far fuoco, dopo che Erasmo Brigida mandava sangue dalla bocca e il maresciallo si buttava a terra, con la gamba rotta, non l'avremmo preso nemmeno...</said></p>
<p n="ITBI0511607"><said direct="true">—Senti un po' —</said><said direct="false"> avvertì a un tratto Trovato; — tu non entrerai in nessuna stalla, non parlerai con nessuno: ti metterai invece ad aspettarmi dove ti dirò io...</said></p>
<p n="ITBI0511608"><said direct="false">—Va bene.</said></p>
<p n="ITBI0511609"><said direct="false">—Paglia pel cavallo n'hai portata?</said></p>
<p n="ITBI0511610"><said direct="false">—Per due giorni!</said></p>
<p n="ITBI0511611"><said direct="false">—Va bene!</said></p>
<p n="ITBI0511612"><said direct="false">Scendevano dei carri pieni di casse d'aranci: i carrettieri, distesi sopra una pelle, dormivano; lasciando ai muli di trovarsi la via. Ogni tanto, quando la strada era in pianura e la carrozzella trottava, la guardia gridava un ohé: guarda—voi!... facendo schioccar la frusta.</said></p>
<p n="ITBI0511613"><said direct="false">—Da canto! Tiratevi indietro!...</said></p>
<p n="ITBI0511614"><said direct="false">Alla Punta, il sole sorgeva; qualche imposta si apriva.</said></p>
<p n="ITBI0511615"><said direct="false">—Adesso, siamo vicini...</said></p>
<p n="ITBI0511616"><said direct="false">L'ultimo tratto della via fu fatto di carriera. Giunti che furono dinanzi alle prime case della Viagrande, Trovato disse:</said></p>
<p n="ITBI0511617"><said direct="false">—Prendi a mano manca.</said></p>
<p n="ITBI0511618"><said direct="false">Sulla strada del Fleri, all'ombra di un muro alto, fece fermare. Allora saltò a terra, ripetendo al compagno le ultime raccomandazioni.</said></p>
<p n="ITBI0511619"><said direct="false">—Tu resterai qui. Non ti muovere, siamo intesi?</said></p>
<p n="ITBI0511620"><said direct="false">—C'è tempo?</said></p>
<p n="ITBI0511621"><said direct="false">—Eh! chi sa...</said></p>
<p n="ITBI0511622"><said direct="false">E scese per la via di Sant'Antonio. Alla Vena, entrò in un'osteria che stava all'angolo d'una viottola.</said></p>
<p n="ITBI0511623"><said direct="false">—Comare, mezzo litro di quello buono!</said></p>
<p n="ITBI0511624"><said direct="false">L'ostessa portò un boccale ed un bicchiere. Trovato, prima di bere, chiese:</said></p>
<p n="ITBI0511625"><said direct="false">—Come va la vendemmia da queste parti?</said></p>
<p n="ITBI0511626"><said direct="false">—Sia lodato, non possiamo lamentarci.</said></p>
<p n="ITBI0511627"><said direct="true">—Buono! —</said><said direct="false"> esclamò, bevuto che ebbe. — E ditemi una cosa: questa vigna qui a fianco di chi è?</said></p>
<p n="ITBI0511628"><said direct="false">—La nostra, questo pezzetto; ma è niente, due palmi di roba.</said></p>
<p n="ITBI0511629"><said direct="false">—Eh! vorrebbe averla ognuno!</said></p>
<p n="ITBI0511630"><said direct="false">L'ostessa sorrideva di soddisfazione, passandosi una mano sul ventre pieno. Un bambino di tre anni, sbucato di dietro il bancone, si avanzava balzelloni e venne a tirare la madre per la veste.</said></p>
<p n="ITBI0511631"><said direct="true">—Gioia! figlio! —</said><said direct="false"> fece lei, prendendoselo in braccio.</said></p>
<p n="ITBI0511632"><said direct="false">Trovato sorrideva al piccolino che apriva e chiudeva la manina sudicia.</said></p>
<p n="ITBI0511633"><said direct="false">—Dice che qui c'è il vaiolo?</said></p>
<p n="ITBI0511634"><said direct="false">—E come, scansàtene! L'altro giorno è morto il bambino di massaro Francesco, una gioia di figlio che bisognava vederlo quant'era bello!... E intanto, nel tempo di tre giorni se n'è andato!...</said></p>
<p n="ITBI0511635"><said direct="false">—Ma i medici?</said></p>
<p n="ITBI0511636"><said direct="false">—Sanno assai, i medici! Fanno morire i cristiani, dopo averli smunti a ricette...</said></p>
<p n="ITBI0511637"><said direct="false">—E allora, che si deve morire come i cani?...</said></p>
<p n="ITBI0511638"><said direct="false">La comare disse, a voce più bassa:</said></p>
<p n="ITBI0511639"><said direct="false">—Noi abbiamo la comare Pina...</said></p>
<p n="ITBI0511640"><said direct="true">—Chi è la comare Pina? —</said><said direct="false"> chiese curiosamente Trovato.</said></p>
<p n="ITBI0511641"><said direct="false">—La comare che sta qui vicino... in fondo a questa viottola. Lei conosce tanti rimedii, che ha un libro di magia pieno di figure, e anche leva e mette gl'incantesimi, se uno, figuriamoci, non può togliersi di testa una cosa, oppure se vuole che un'altra persona pensi a lui...</said></p>
<p n="ITBI0511642"><said direct="true">—Guarda! guarda!... —</said><said direct="false"> esclamava Trovato, pieno di stupore. — Allora, è una magàra?</said></p>
<p n="ITBI0511643"><said direct="false">—Già... ma lei non vuole che la chiamino così.</said></p>
<p n="ITBI0511644"><said direct="false">—E perché?</said></p>
<p n="ITBI0511645"><said direct="true">—Lo sa lei! —</said><said direct="false"> rispose l'altra, stringendosi nelle spalle. — Ma quando dà un rimedio oppure fa, diciamo, un incantesimo, non vuole che si dica, che se ne parli con nessuno...</said></p>
<p n="ITBI0511646"><said direct="false">—No, eh?</said></p>
<p n="ITBI0511647"><said direct="false">—Niente!</said></p>
<p n="ITBI0511648"><said direct="false">E, quasi temendo di aver parlato troppo, non aggiunse altro.</said></p>
<p n="ITBI0511649"><said direct="true">—Ma, ditemi un po', —</said><said direct="false"> riprese Trovato — i suoi rimedii fanno sempre guarire?</said></p>
<p n="ITBI0511650"><said direct="false">—Certe volte, sì; certe altre, si muore...</said></p>
<p n="ITBI0511651"><said direct="false">—Ah, si muore?</said></p>
<p n="ITBI0511652"><said direct="true">—Coi medici, non si muore? —</said><said direct="false"> replicò l'altra.</said></p>
<p n="ITBI0511653"><said direct="false">—Giusto!... giustissimo!... E poi, una volta bisogna pur morire!...</said></p>
<p n="ITBI0511654"><said direct="false">—Eh!</said></p>
<p n="ITBI0511655"><said direct="false">Ma l'ostessa si guardava intorno, guardava sospettosa verso l'uscio.</said></p>
<p n="ITBI0511656"><said direct="true">—Mi figuro che si farà pagare —</said><said direct="false"> disse ancora Trovato.</said></p>
<p n="ITBI0511657"><said direct="false">—Ah, per questo, sì!... Due lire, cinque lire, dipende... oppure, una misura di fave, una quartàra di vino, quelli che non hanno denari.</said></p>
<p n="ITBI0511658"><said direct="true">—Vi dico la verità!... —</said><said direct="false"> esclamò allora Trovato: — Se fa morire come i medici e si fa pagare come i medici, io non ci avrei fiducia... Che cosa direste voi, se per causa sua vi morisse, Dio ne scansi, qualcuno in casa?</said></p>
<p n="ITBI0511659"><said direct="true">—Scansàtene!... —</said><said direct="false"> esclamò la donna, stringendosi al petto il figliuolo. Poi aggiunse: — Eh!... certamente...</said></p>
<p n="ITBI0511660"><said direct="false">Si mise a sedere vicino al banco, col bambino sempre in braccio, e scuoteva il capo.</said></p>
<p n="ITBI0511661"><said direct="true">—Certamente... —</said><said direct="false"> riprese — ci sono quelli che mormorano... ma non gli conviene di parlare...</said></p>
<p n="ITBI0511662"><said direct="false">—Perché?</said></p>
<p n="ITBI0511663"><said direct="false">L'altra aggiunse, a bassa voce, paurosa: — Perché lei è donna—di—casa...</said></p>
<p n="ITBI0511664"><said direct="false">—Davvero?</said></p>
<p n="ITBI0511665"><said direct="false">Trovato era rimasto, dallo stupore; e si grattava la testa.</said></p>
<p n="ITBI0511666"><said direct="true">—E sentiamo... cosa fa? —</said><said direct="false"> chiese, dopo un poco.</said></p>
<p n="ITBI0511667"><said direct="false">—Che cosa?... quello che fanno le donne di casa. La notte, mentre pare che sia a letto con suo marito, va attorno per il mondo, entra nelle case, mette tutto sottosopra, getta malefizii per le campagne, fa inacidire il vino...</said></p>
<p n="ITBI0511668"><said direct="false">—Tutte le notti?</said></p>
<p n="ITBI0511669"><said direct="false">—No; quella del sabato e del mercoledì.</said></p>
<p n="ITBI0511670"><said direct="false">—Voi l'avete vista?</said></p>
<p n="ITBI0511671"><said direct="true">—Io?... lontano sia!... —</said><said direct="false"> E l'ostessa si fece il segno della croce.</said></p>
<p n="ITBI0511672"><said direct="false">Trovato restava pensieroso.</said></p>
<p n="ITBI0511673"><said direct="false">—E suo marito che cosa fa?</said></p>
<p n="ITBI0511674"><said direct="false">—Lui fa lo zappatore; ma la aiuta anche nelle magherie.</said></p>
<p n="ITBI0511675"><said direct="false">—Ah, è mago anche lui?...</said></p>
<p n="ITBI0511676"><said direct="false">Dei carri vennero a fermarsi dinanzi all'osteria; i carrettieri entrarono a bere. Allora Trovato s'alzò, pagò il suo vino, salutò l'ostessa e s'avviò per il viottolo della donna—di—casa.</said></p>
<p n="ITBI0511677"><said direct="false">Esso girava, stretto e ingombro di sassi, fra i campi chiusi di muri alti, in mezzo ai quali, di tratto in tratto, era praticato un uscio, grigio e sgangherato dal tempo e dall'uso. Dopo un centinaio di passi, il viottolo si allargava in una specie di piazzetta con una Casupola in fondo.</said></p>
<p n="ITBI0511678"><said direct="false">Era tutta chiusa. Trovato picchiò sulla porta, con le nocche delle dita. Dopo un poco, una voce femminile rispose: — Chi è lì?</said></p>
<p n="ITBI0511679"><said direct="false">—Amici!</said></p>
<p n="ITBI0511680"><said direct="false">—Quali amici?</said></p>
<p n="ITBI0511681"><said direct="false">Trovato rispose subito, con tono d'intelligenza:</said></p>
<p n="ITBI0511682"><said direct="false">—Sono io, comare Pina; mi manda il compare Matteo.</said></p>
<p n="ITBI0511683"><said direct="false">Per un poco non si sentì nulla. Una finestrella, praticata sull'alto dell'uscio, si aperse: vi si s'affacciò una donna sulla cinquantina, dalla pelle rugosa, dalle labbra un po' storte, dagli occhi inquieti. Aveva il capo avvolto in un fazzoletto giallo, e una banda di capelli che le scendevano giù sulla fronte.</said></p>
<p n="ITBI0511684"><said direct="false">Chiese, guardando attentamente il visitatore:</said></p>
<p n="ITBI0511685"><said direct="false">—Chi è il compare Matteo?</said></p>
<p n="ITBI0511686"><said direct="true">—Non ve ne ricordate più?... quello che gli levaste la malaria, —</said><said direct="false"> spiegò Trovato, sottovoce, benché non ci fosse nessuno; — con una certa polvere, che benedice sempre la mano di chi glie la diede!...</said></p>
<p n="ITBI0511687"><said direct="false">La comare scosse il capo.</said></p>
<p n="ITBI0511688"><said direct="false">—Io non penso a questa malaria.</said></p>
<p n="ITBI0511689"><said direct="true">—Sissignora, —</said><said direct="false"> affermava Trovato — il compare Matteo, mio cugino; che, a portar segno, mi ha mandato lui, per una carità che mi potete fare voi sola: e anzi, mi ha detto di portarvi questo...</said></p>
<p n="ITBI0511690"><said direct="false">Introdusse due dita nel taschino del panciotto, vi frugò un poco e ne trasse un biglietto da cinque lire, nuovo fiammante. La comare Pina, scrollando ancora il capo, scomparve dalla finestrella.</said></p>
<p n="ITBI0511691"><said direct="false">Dopo un poco, s'intese un rumore di serrature e l'uscio si schiuse.</said></p>
<p n="ITBI0511692"><said direct="false">—Entrate... che cosa volete?</said></p>
<p n="ITBI0511693"><said direct="false">L'altro entrò, dando un'occhiata alla cameraccia dalle pareti sgretolate da cui pendevano una lanterna a mano, delle reste di agli, delle chiavi e dei vecchi panni. Vi era, in fondo, una tavola sgangherata con due deschetti intorno, da una parte, e dall'altra un letto a due; in un angolo stavano disposti delle zappe, delle vanghe e uno schioppo.</said></p>
<p n="ITBI0511694"><said direct="false">Trovato sedette sopra un deschetto, si cavò il berretto, si prese la fronte in una mano, come soffrisse molto al capo, e disse, alzando uno sguardo alla donna che gli stava ritta dinanzi:</said></p>
<p n="ITBI0511695"><said direct="false">—Comare, se sapeste: ho un chiodo qui, da una tempia all'altra, giorno e notte, che non mi dà requie... Ho fatto le umane e le divine cose, per farlo andar via; ma è stato tempo perduto... Intanto, io debbo pigliar moglie; che anzi tutto era pronto il mese passato; ma ecco questo chiodo che non mi dà pace. La mia promessa, poveretta, mi vuol bene, non pensa che a me, e io intanto, per questo chiodo, la tratto male, le faccio sgarbi continui. Poi me ne pento, e invece comincio da capo: una cosa, comare, che non si può dire!...</said></p>
<p n="ITBI0511696"><said direct="false">Trovato aveva lasciato cadere il braccio penzoloni, dallo sconforto; e la comare Pina si annodava meglio il fazzoletto sotto il mento, senza dir nulla. Dopo un poco, andò all'uscio e lo chiuse, lasciando aperta solo la finestrella.</said></p>
<p n="ITBI0511697"><said direct="true">—Eh!... —</said><said direct="false"> cominciò ad esclamare, guardandolo fisso e torcendo di più la bocca naturalmente storta. — Eh!... questa tu me la dài a intendere!...</said></p>
<p n="ITBI0511698"><said direct="false">L'altro protestò, inquieto:</said></p>
<p n="ITBI0511699"><said direct="false">—Che io possa essere privo degli occhi, se non vi dico la verità!</said></p>
<p n="ITBI0511700"><said direct="false">—Non me la dài a bere! Questo sai cos'è? Te lo dico io.</said></p>
<p n="ITBI0511701"><said direct="false">—Cos'è, comare?</said></p>
<p n="ITBI0511702"><said direct="false">—È che tu pensi ad un'altra!</said></p>
<p n="ITBI0511703"><said direct="false">Trovato spalancò gli occhi e dischiuse un poco le labbra, intanto che levava un dito per aria.</said></p>
<p n="ITBI0511704"><said direct="false">—Ho indovinato, sì o no?</said></p>
<p n="ITBI0511705"><said direct="false">—È vero, comare!</said></p>
<p n="ITBI0511706"><said direct="false">—Vedi, figlio mio? E impara che a me bisogna dir tutto, meglio che al confessore; perché io mi accorgo subito quando uno non dice la verità.</said></p>
<p n="ITBI0511707"><said direct="false">—Sissignora...</said></p>
<p n="ITBI0511708"><said direct="false">—Tu non sei di queste parti; è vero?</said></p>
<p n="ITBI0511709"><said direct="false">—Sissignora...</said></p>
<p n="ITBI0511710"><said direct="false">—E non parlare più di cotesto chiodo! Il tuo chiodo è che pensi ad un'altra.</said></p>
<p n="ITBI0511711"><said direct="false">—Sissignora, questa è la verità. Ma la cosa è che io non ci voglio pensare; e intanto, più non voglio, e più ci penso!</said></p>
<p n="ITBI0511712"><said direct="true">—Eh!... —</said><said direct="false"> rifece la maga, con un tono di preoccupazione. —Questo è un incanto che ti hanno gettato; e fino a quando non te ne sarai liberato, avrai che vedere!...</said></p>
<p n="ITBI0511713"><said direct="false">—E come si fa per farlo passare?</said></p>
<p n="ITBI0511714"><said direct="true">—Ah!... —</said><said direct="false"> esclamò di nuovo, in aria di mistero. — Come si fa? Tu non lo sai, come si fa! Si fa, che ci vogliono tante cose... — Alzatasi, aprì uno sportello praticato nel muro e cavò da un ripostiglio una pupattola di cera, deforme, rosa dall'uso, con tante spille dalle grosse capocchie appuntate sulla testa e sul petto.</said></p>
<p n="ITBI0511715"><said direct="false">—La vedi questa? questa serve per levare l'incantesimo. Tu, figliuolo, dove lo senti il chiodo?</said></p>
<p n="ITBI0511716"><said direct="true">—Qui, comare, a questo punto... —</said><said direct="false"> e Trovato si appuntava l'indice sulla tempia sinistra.</said></p>
<p n="ITBI0511717"><said direct="true">—Qui? —</said><said direct="false"> domandò la maga, mostrando lo stesso punto nella testa della pupattola.</said></p>
<p n="ITBI0511718"><said direct="true">—Sissignora... e un'oppressione alla bocca dell'anima! —</said><said direct="false"> Adesso, raccolte tutte e cinque le dita della destra, Trovato se le appuntava fra lo stomaco e il petto.</said></p>
<p n="ITBI0511719"><said direct="false">—Va bene; va bene. Ma per ora non possiamo far niente!...</said></p>
<p n="ITBI0511720"><said direct="true">—E perché?... c'è bisogno di vostro marito?... —</said><said direct="false"> chiese l'altro, guardando verso l'uscio.</said></p>
<p n="ITBI0511721"><said direct="false">—Eh, troppe cose vuoi sapere, figliuolo!... Cos'hai da farne, di mio marito?</said></p>
<p n="ITBI0511722"><said direct="false">—Niente, scusate!... dicevo così, per sapere... Allora, quando si potrà?</said></p>
<p n="ITBI0511723"><said direct="true">—Quando?... —</said><said direct="false"> La maga restò un poco assorta, guardando per terra. Poi riprese: — Quando?... venerdì mattina, figliuolo... Puoi venire venerdì mattina?</said></p>
<p n="ITBI0511724"><said direct="false">—Sissignora, quando volete voi! Intanto, vi prego di accettare questo fiore, per amicizia...</said></p>
<p n="ITBI0511725"><said direct="false">Trovato s'era alzato, e tratto di tasca il biglietto da cinque lire, lo aveva deposto in un angolo del tavolo.</said></p>
<p n="ITBI0511726"><said direct="false">—Comare, intanto io vi ringrazio! Venerdì dunque ci vedremo, nella mattina... Farò il possibile di venire. Ho una sorellina a cui sono saltati i vermi, reverenter, e anzi bisogna che le compri la polvere...</said></p>
<p n="ITBI0511727"><said direct="false">—I vermi?</said></p>
<p n="ITBI0511728"><said direct="false">—Sissignora...</said></p>
<p n="ITBI0511729"><said direct="false">La maga stette un poco in attenzione; poi chiese:</said></p>
<p n="ITBI0511730"><said direct="false">—E che polvere vuoi comprare?</said></p>
<p n="ITBI0511731"><said direct="false">—La polvere per ammazzarli, per farli andar via...</said></p>
<p n="ITBI0511732"><said direct="true">—Bah!... Bah?... —</said><said direct="false"> fece l'altra, lentamente, scuotendo il capo. — La polvere non serve a niente! Non buttarli a mare i tuoi quattrini!...</said></p>
<p n="ITBI0511733"><said direct="false">—Ma come faccio, allora? Un rimedio chi me lo dà?</said></p>
<p n="ITBI0511734"><said direct="false">—Eh!... un rimedio...</said></p>
<p n="ITBI0511735"><said direct="true">—Comare! —</said><said direct="false"> insisté Trovato. — Se voi lo sapete, fatemi la carità completa: datemelo voi. Ai medici e agli speziali, io non gli ho mai creduto. Io credo più a voi, come il compare Matteo: ché siete la provvidenza dei poveretti...</said></p>
<p n="ITBI0511736"><said direct="false">La donna—di—casa socchiudeva un poco gli occhi, beatamente; poi, riapertili, disse:</said></p>
<p n="ITBI0511737"><said direct="false">—Senti un po', figliuolo: il rimedio io te lo darò; ma bisogna stare bene attento, e non dirlo a nessuno!...</said></p>
<p n="ITBI0511738"><said direct="true">—Comare! —</said><said direct="false"> protestò Trovato, alzando un braccio.</said></p>
<p n="ITBI0511739"><said direct="false">—Vedi, figlio mio; tu mi sembri un buon figliuolo; ma il mondo è pieno di mala gente, che non si può fare una cosa senz'essere invidiati... Perciò ti dico: non parlare con nessuno, sai?...</said></p>
<p n="ITBI0511740"><said direct="false">—A chi lo dite, comare!... Lo so io quel che si passa, a voler fare del bene al prossimo...</said></p>
<p n="ITBI0511741"><said direct="false">—Vedi, figliuolo?... Dunque, silenzio!...</said></p>
<p n="ITBI0511742"><said direct="false">—Privo degli occhi!...</said></p>
<p n="ITBI0511743"><said direct="false">Come Trovato attestò un'altra volta la sua discrezione, la maga s'alzò e, tirata la cassetta della tavola, vi prese un gomitolo di spago e una forbice. Silenziosamente, intanto che l'altro guardava con un'espressione di attenta ammirazione, tagliò una dozzina di pezzi di spago, lunghi tutti press'a poco quanto un verme intestinale; poi prese un bicchiere dall'armadietto a muro, vi versò una cert'acqua giallognola da una bottiglia verde, e infuse nel bicchiere i pezzi di spago. Intanto che questi si sgrovigliavano lentamente, come veri vermi, nell'acqua sporca, la donna—di—casa guardava il bicchiere, intenta, immobile, con le mani sulle ginocchia. Poi prese il bicchiere, assaggiò un poco di quell'acqua e la sputò. Finalmente trasse i pezzi di spago, li asciugò con le mani e li porse a Trovato.</said></p>
<p n="ITBI0511744"><said direct="false">—Ecco qui: questi li metterai sullo stomaco a tua sorella. legandoli con una fascia di lana; e poi vedrai!</said></p>
<p n="ITBI0511745"><said direct="false">Pieno di meraviglia, Trovato esclamava:</said></p>
<p n="ITBI0511746"><said direct="false">—Guarda un po'! Quanto sapere c'è al mondo!...</said></p>
<p n="ITBI0511747"><said direct="false">—Eh, figliuolo, lo sai dire? Bisogna sudare per apprendere!...</said></p>
<p n="ITBI0511748"><said direct="false">—Comare, io vi ringrazio un'altra volta!... E vi prego di gradire anche questo...</said></p>
<p n="ITBI0511749"><said direct="false">Egli mise un'altra lira sulle cinque e restò in piedi, sul punto di andarsene.</said></p>
<p n="ITBI0511750"><said direct="false">—Che gran sapere! I medici queste cose non le conoscono! Sono tanti ignoranti presuntuosi!... Volete sentirne una? Io ho un cognato che è stato alla Motta, per certi lavori, e vi ha preso le febbri. Sapete quanto tempo è che i medici glie le coltivano addosso? Due anni! E quel poveretto che è ridotto giallo come se avesse l'itterizia, e trema tutto, che neanche se fosse tra le nevi!...</said></p>
<p n="ITBI0511751"><said direct="false">—Questa è malaria!</said></p>
<p n="ITBI0511752"><said direct="false">—Sissignora! E intanto i medici la curano per febbre gastrica!</said></p>
<p n="ITBI0511753"><said direct="false">La maga scosse il capo, si alzò nuovamente, andò all'armadio, vi frugò dentro ficcandovi il capo, poi venne a presentare a Trovato, che volgeva tratto tratto lo sguardo dalla parte dell'uscio, un piccolo involto di carta.</said></p>
<p n="ITBI0511754"><said direct="false">—Prendi questo. A tuo cognato darai un pizzico di questa polvere la mattina e un pizzico la sera, in mezzo bicchiere di vino: hai capito? Questa te la regalo; ma, ricordati di non dir niente!...</said></p>
<p n="ITBI0511755"><said direct="false">—Oh!... E di cos'è fatta cotesta polvere, si può sapere?</said></p>
<p n="ITBI0511756"><said direct="true">—Di cos'è fatta? —</said><said direct="false"> ripeté misteriosamente la donna—di—casa. — Ecco qua: si pigliano dei galletti; li sai, i galletti? e gli si strappano i ventricelli. La pelle dei ventricelli si mette a seccare, e quand'è secca s'inforna. Infornata che è, si pesta ben bene, e così si fa la polvere...</said></p>
<p n="ITBI0511757"><said direct="false">Trovato spalancava gli occhi; ad un tratto, come colpito da un sùbito pensiero, disse:</said></p>
<p n="ITBI0511758"><said direct="false">—Ma, comare, allora può farla ognuno!</said></p>
<p n="ITBI0511759"><said direct="true">—Eh!... Così ti pare, eh?... —</said><said direct="false"> La maga sorrideva, passandosi una mano sulle labbra storte. — Ma poi c'è bisogno d'una certa acqua... e poi bisogna dirci su due parole che so io!...</said></p>
<p n="ITBI0511760"><said direct="false">—Allora!...</said></p>
<p n="ITBI0511761"><said direct="false">La comare andò verso il letto, introdusse un braccio tra le materasse e ne cavò un libro dalla copertina così sporca d'unto che non ci si vedeva niente.</said></p>
<p n="ITBI0511762"><said direct="false">—Questo cos'è?</said></p>
<p n="ITBI0511763"><said direct="true">—Questo?... Ah! questo è un gran libro! il meglio libro del mondo che tre sole persone posseggono sulla faccia della terra, io e altre due... —</said><said direct="false"> Intanto lo sfogliava, mostrando le pagine figurate.</said></p>
</sample>
</samples>