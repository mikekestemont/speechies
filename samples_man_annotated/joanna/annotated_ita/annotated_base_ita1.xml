<?xml version="1.0" encoding="UTF-8"?>
<samples n="ITBI0087">
<sample><p n="ITBI0087752"><said direct=False>Ella lo guardò coi suoi buoni piccoli occhi e non mosse il braccio su cui la testina di Amalia si muoveva inquieta. Domandò: </said><said direct=True>— E chi mi sostituirà? —</said><said direct=False> Udito ch'egli aveva l'intenzione di rivolgersi al dottore per un'infermiera a pagamento, ella pregò con calore: </said><said direct=True>— Allora permetta a me di restare qui. —</said><said direct=False> E ringraziò quando egli, commosso, le dichiarò che non aveva mai pensato di mandarla via, ma che aveva temuto di disturbarla trattenendola. Le domandò poi se le occorresse di avvisare qualcuno della ragione della sua assenza. Con semplicità ella rispose: — </said><said direct=True>Non ho nessuno in casa che possa essere sorpreso della mia assenza. Si figuri che la fantesca è entrata in servizio in casa mia quest'oggi.</said></p>
<p n="ITBI0087753"><said direct=False>Poco dopo Amalia portò la testa sul guanciale e il braccio della signora fu libero. Allora finalmente poté levarsi il cappellino di lutto e, riponendolo, Emilio ringraziò di nuovo, perché gli sembrava che quell'atto confermasse la determinazione da lei presa di rimanere accanto a quel letto. Ella lo guardò sorpresa senza comprenderlo. Non si sarebbe potuta comportare piú semplicemente di cosí.</said></p>
<p n="ITBI0087754"><said direct=False>Amalia riprese a parlare, senza scuotersi, senza chiamare, come se avesse creduto di aver sempre detto ad alta voce tutto il suo sogno. Di certe frasi diceva il principio, di altre la fine; borbottava delle parole incomprensibili, altre le sillabava chiare. Esclamava e domandava. Domandava con ansietà, mai soddisfatta della risposta, che forse non intendeva a pieno. Alla signora Elena, che s'era piegata su lei, per indovinare meglio un desiderio che pareva volesse manifestare: </said><said direct=True>— Ma tu non sei Vittoria? — </said><said direct=False>chiese. </said><said direct=True>— Io, no —</said><said direct=False> disse la signora sorpresa. Questa risposta fu compresa e bastò per qualche tempo a quietare l'ammalata.</said></p>
<p n="ITBI0087755"><said direct=False>Poco dopo tossì. Lottò per non tossire piú e la sua faccia prese un aspetto di desolazione puerile; doveva aver sentito un forte dolore. La signora Elena fece osservare ad Emilio quell'espressione che durante la sua assenza s'era già prodotta. </said><said direct=True>— Bisognerà parlarne al dottore; si capisce da quella tosse che la signorina deve essere ammalata di petto. — </said><said direct=False>Amalia ebbe piú scoppi di tosse fievole, soffocata.</said><said direct=True> — Non ne posso piú —</said><said direct=False> gemette e pianse.</said></p>
<p n="ITBI0087756"><said direct=False>Ma il pianto le bagnava ancora le guance ed ella aveva già dimenticato il dolore. Affannosamente riparlò della sua casa. C'era un nuovo ritrovato per fare a buon prezzo il caffè. </said><said direct=True>— Fanno di tutto oramai. Presto si potrà vivere senza denaro. Mi dia un po' di quel caffè, per provare. Io glielo restituirò. A me piace la giustizia. L'ho detto anche ad Emilio...</said></p>
<p n="ITBI0087757"><said direct=True>— Sí, me ne rammento —</said><said direct=False> disse Emilio per darle riposo. </said><said direct=True>— Tu hai amata sempre la giustizia. —</said><said direct=False> Si chinò su di lei per baciarla in fronte.</said><<said direct=True>— Sí, me ne rammento —</said><said direct=True> disse Emilio per darle riposo. </said><said direct=True>— Tu hai amata sempre la giustizia. —</said><said direct=False> Si chinò su di lei per baciarla in fronte.</said></p>
<p n="ITBI0087758"><said direct=False>Un istante di quel delirio non fu piú dimenticato da Emilio. </said><said direct=True>— Sí, noi due —</said><said direct=False> fece ella, guardandolo con quel tono dei deliranti, che non si sa se esclami o domandi. </said><said direct=True>— Noi due, qui, tranquilli, uniti, noi due soli. —</said><said direct=False> La serietà ansiosa della faccia accompagnava la serietà della parola e l'affanno pareva l'espressione di un dolore cocente. Poco dopo però, ella parlava di loro due soli nella casa a buon mercato.</said></p>
<p n="ITBI0087759"><said direct=False>Suonò. Erano il Balli e il dottor Carini. Emilio conosceva già quest'ultimo, un uomo sulla quarantina, bruno, alto, magro. Si diceva che i suoi anni d'università fossero stati piú ricchi di divertimenti che non di studi, mentre ora, essendo benestante, non cercava clienti e s'accontentava di una posizione subalterna all'ospedale per potervi continuare gli studi non fatti prima. Amava la medicina col fervore del dilettante; ma ne alternava lo studio con passatempi d'ogni natura, tant'è vero che contava maggior numero d'amici fra gli artisti che non fra i medici.</said></p>
<p n="ITBI0087760"><said direct=False>Si fermò nella stanza da pranzo e, osservato che sulla malattia d'Amalia il Balli non gli aveva saputo dire altro se non che doveva trattarsi di un forte accesso di febbre, pregò Emilio di dirgliene lui qualche cosa di piú.</said></p>
<p n="ITBI0087761"><said direct=False>Emilio prese a raccontare dello stato in cui aveva trovata la sorella un paio d'ore prima, nella casa solitaria, ove ella doveva aver commesse delle stranezze già dalla mattina. Descrisse con esattezza di particolari il delirio, manifestatosi prima in quell'inquietudine che la spingeva a cercare degli insetti sulle gambe, poi in quel chiacchierio incessante. Commosso nel ricordare e analizzare tutta l'angoscia di quella giornata, parlò, piangendo, dell'affanno, poi della tosse, quel suono esile e falso che pareva prodotto da un vaso fesso, e del dolore intenso che ogni colpo di tosse produceva all'ammalata.</said></p>
<p n="ITBI0087762"><said direct=False>Il dottore cercò d'incorarlo con qualche parola amichevole, ma poi, ritornando all'argomento, fece una domanda che cagionò ad Emilio non poca angoscia: </said><said direct=True>— E prima di questa mattina?</said></p>
<p n="ITBI0087763"><said direct=True>— Mia sorella è stata sempre debole, ma sempre sana. —</said><said direct=False> S'era compromesso con questa frase e soltanto dopo averla detta fu colto da dubbi. Non erano stati certo degl'indizi di salute quei sogni ad alta voce ch'egli aveva sorpresi. Non avrebbe dovuto parlarne? Ma come farlo dinanzi al Balli?</said></p>
<p n="ITBI0087764"><said direct=True>— Prima d'oggi la signorina si sentiva sempre bene? —</said><said direct=False> chiese il Carini con aria incredula. </said><said direct=True>— Anche ieri stesso?</said></p>
<p n="ITBI0087765"><said direct=False>Emilio si confuse e non seppe rispondere. Egli non ricordava neppur d'aver vista la sorella nei giorni precedenti. Veramente quando l'aveva vista l'ultima volta? Forse mesi prima, quel giorno in cui l'aveva scorta sulla via vestita in modo tanto strano. </said><said direct=True>— Io non credo ch'ella sia stata ammalata prima. Me lo avrebbe detto.</said></p>
<p n="ITBI0087766"><said direct=False>Il dottore ed Emilio entrarono nella stanza dell'ammalata, mentre il Balli, dopo una breve esitazione, si fermò nel tinello.</said></p>
<p n="ITBI0087767"><said direct=False>La signora Chierici, ch'era seduta al capezzale, si levò e andò ai piedi del letto. L'ammalata pareva assopita ma, come al solito, parlò quasi fosse sempre in una conversazione e avesse avuto da rispondere a domande o da aggiungere della parole ad osservazioni fatte prima: </said><said direct=True>— Di qui a mezz'ora. Sí, ma non prima. —</said><said direct=False> Spalancò gli occhi e riconobbe il Carini; disse qualche cosa che doveva essere un saluto.</said></p>
<p n="ITBI0087768"><said direct=True>— Buon giorno, signorina —</said><said direct=False> rispose il dottore ad alta voce con l'evidente intenzione d'adattarsi al suo delirio. </said><said direct=True>— Volevo venire a trovarla prima, ma m'è stato impossibile.</said></p>
<p n="ITBI0087769"><said direct=False>Il Carini era stato in casa una sola volta ed Emilio fu lieto ch'ella l'avesse riconosciuto. Ella doveva esser migliorata di molto in quelle brevi ore, perché a mezzodì ella non aveva ravvisato neppure lui. Comunicò tale osservazione a bassa voce al dottore.</said></p>
<p n="ITBI0087770"><said direct=False>Questi era tutto intento a studiare il polso dell'ammalata. Poi ne denudò il petto e vi appoggiò l'orecchio in diversi punti. Amalia taceva con gli occhi rivolti al soffitto. Poi il dottore si fece aiutare dalla signora Elena per rizzare l'ammalata e sottoporre alla medesima disamina anche la schiena. Amalia oppose resistenza per un istante ma quando capì che cosa si volesse da lei cercò anche di sostenersi da sola.</said></p>
<p n="ITBI0087771"><said direct=False>Ella guardava ora la finestra, che s'era rapidamente oscurata. La porta era aperta e il Balli, che s'era soffermato sulla soglia, fu visto dall'ammalata. </said><said direct=True>— Il signor Stefano —</said><said direct=False> disse ella senz'alcuna sorpresa e senza muoversi perché aveva capito che si voleva ch'ella stesse ferma. Emilio che aveva temuta una scena, fece al Balli un cenno imperioso di ritirarsi, e soltanto il suo gesto sottolineò l'importante incontro.</said></p>
<p n="ITBI0087772"><said direct=False>Il Balli però non poteva piú ritirarsi e si avanzò, mentre ella con cenni ripetuti del capo lo incoraggiava e chiamava. — Tanto tempo — borbottò, certo volendo significare ch'era molto tempo che non si vedevano.</said></p>
<p n="ITBI0087773"><said direct=False>Quando le permisero di riadagiarsi, ella continuò a guardare il Balli ch'ella, anche nel delirio, continuava a considerare quale la persona piú importante per lei in quella stanza. L'affanno era aumentato per la fatica che le avevano data costringendola a muoversi, un lieve assalto di tosse le fece contrarre la faccia dal dolore, ma ella continuò a guardare il Balli. Anche bevendo con voluttà l'acqua che le era stata offerta dal dottore, ella tenne gli occhi fissi sul Balli. Chiuse gli occhi e parve volesse dormire. </said><said direct=True>— Cosí tutto è bene —</said><said direct=False> disse ad alta voce e per qualche istante si quietò.</said></p>
<p n="ITBI0087774"><said direct=False>I tre uomini uscirono dalla stanza di Amalia e si fermarono nella vicina. Emilio impaziente domandò: </said><said direct=True>— Ebbene, dottore?</said></p>
<p n="ITBI0087775"><said direct=False>Il Carini, che aveva poca pratica di trattare con clienti, espresse con semplicità la sua opinione: una polmonite. Trovava lo stato dell'ammalata gravissimo.</said></p>
<p n="ITBI0087776"><said direct=True>— Senza speranza? —</said><said direct=False> domandò Emilio, e attese con ansietà la risposta.</said></p>
<p n="ITBI0087777"><said direct=False>Il Carini gli lanciò un'occhiata di compassione. Disse che c'era sempre speranza e ch'egli aveva già visti dei casi simili risolversi improvvisamente addirittura nella piena salute: un fenomeno che sorprendeva anche il medico piú provetto.</said></p>
<p n="ITBI0087778"><said direct=False>Allora Emilio si commosse. Oh, perché non si sarebbe avverato anche in questo caso quel fenomeno sorprendente? Sarebbe bastato a dargli il sentimento della felicità per tutta la vita. Non era la gioia inaspettata, il dono generoso della provvidenza quale egli s'era augurato? La speranza per un istante fu piena; se avesse visto Amalia camminare, se l'avesse udita parlare assennatamente, non ne avrebbe potuto provare una maggiore.</said></p>
<p n="ITBI0087779"><said direct=False>Ma il Carini non aveva detto tutto. Egli non ammetteva che la malattia fosse scoppiata quel giorno. Già violenta, doveva essersi manifestata uno o forse anche due giorni prima.</said></p>
<p n="ITBI0087780"><said direct=False>Di nuovo Emilio doveva scolparsi di quel passato che giaceva tanto lontano da lui. </said><said direct=True>— Potrebbe essere —</said><said direct=False> ammise </said><said direct=True>— ma mi pare difficile. Se è scoppiata ieri, deve essere stato in modo si lieve ch'io non me ne sia potuto accorgere. </said><said direct=False>— Poi, offeso da una occhiata di rimprovero del Balli, aggiunse: </said><said direct=True>— Non mi pare possibile.</said></p>
<p n="ITBI0087781"><said direct=False>Ruvidamente, col tono che tutti da lui tolleravano, il Balli disse al dottore: </said><said direct=True>— Sai, noi di medicina non ne sappiamo niente. Questa febbre durerà sempre, finché non cessi la malattia? Non vi saranno delle soste?</said></p>
<p n="ITBI0087782"><said direct=False>Il Carini rispose che sul decorso della malattia egli non poteva dir nulla. </said><said direct=True>— Mi trovo dinanzi ad un'incognita, a una malattia di cui non conosco che il momento presente. Ci sarà crisi? E quando? Domani, questa sera, di qui a tre o quattro giorni, che ne so io?</said></p>
<p n="ITBI0087783"><said direct=False>Emilio pensò che tutto ciò autorizzava le piú ardite speranze e lasciò il Balli a continuare l'interrogatorio del medico. Egli si vedeva accanto Amalia guarita, assennata, ridivenuta capace di sentire il suo affetto.</said></p>
<p n="ITBI0087784"><said direct=False>Il peggior sintomo che il Carini osservasse in Amalia, non era la febbre né la tosse; era la forma del delirio, quel chiacchierio agitato e continuo. Aggiunse a bassa voce: </said><said direct=True>— Non sembra un organismo adatto a sopportare delle temperature elevate.</said></p>
<p n="ITBI0087785"><said direct=False>Si fece dare l'occorrente per scrivere, ma, prima di fare la ricetta, disse: </said><said direct=True>— Per combattere la sete le darei del vino con dell'acqua di selz. Ogni due o tre ore le permetterei di prendere un bicchiere di vino generoso. Già —</said><said direct=False> fece esitante la signorina </said><said direct=True>— dev'essere abituata al vino. —</said><said direct=False> Con due tratti risoluti di penna scrisse la ricetta.</said></p>
<p n="ITBI0087786"><said direct=True>— Amalia non è abituata al vino —</said><said direct=False> protestò Emilio. </said><said direct=True>— Anzi non lo può soffrire; non sono stato mai capace d'indurla ad abituarvisi.</said></p>
<p n="ITBI0087787"><said direct=False>Il dottore fece un gesto di sorpresa e guardò Emilio come se non avesse potuto credere che gli fosse detta la verità. Anche il Balli guardò Emilio con occhio scrutatore. Egli aveva già capito che il dottore aveva concluso dai sintomi presentati dalla malattia di Amalia di aver a fare con un'alcolizzata, e ricordava d'aver osservato ch'Emilio era capace dei pudori piú falsi. Voleva indurlo a dire la verità che il dottore doveva conoscere.</said></p>
<p n="ITBI0087788"><said direct=False>Emilio indovinò il significato di quell'occhiata. </said><said direct=True>— Come puoi credere una cosa simile? Ella, bere! Non sa neppure bere dell'acqua in abbondanza. Ci mette un'ora per un bicchiere d'acqua.</said></p>
<p n="ITBI0087789"><said direct=True>— Se ella me lo assicura —</said><said direct=False> disse il dottore </said><said direct=True>— tanto meglio, perché un organismo, per quanto debole, può resistere alle temperature elevate, quando non è fiaccato dall'alcool. —</said><said direct=False> Guardò la ricetta un po' esitante, ma poi la lasciò intatta, ed Emilio comprese di non essere stato creduto. </said><said direct=True>— In farmacia le daranno un liquido di cui vorrà far prendere all'ammalata un cucchiaio ogni ora. Anzi vorrei parlare con la signora che l'assiste.</said></p>
<said direct=False>— Se ella me lo assicura —</said><said direct=False> disse il dottore </said><said direct=True>— tanto meglio, perché un organismo, per quanto debole, può resistere alle temperature elevate, quando non è fiaccato dall'alcool. —</said><said direct=False> Guardò la ricetta un po' esitante, ma poi la lasciò intatta, ed Emilio comprese di non essere stato creduto. </said><said direct=True>— In farmacia le daranno un liquido di cui vorrà far prendere all'ammalata un cucchiaio ogni ora. Anzi vorrei parlare con la signora che l'assiste.</said></p>
<p n="ITBI0087790"><said direct=False>Emilio ed il Balli seguirono il dottore e lo presentarono alla signora Elena. Il Carini spiegò che desiderava si tentasse di far sopportare all'ammalata delle compresse ghiacciate al petto, e disse che ciò sarebbe stato vantaggiosissimo per la cura.</said></p>
<p n="ITBI0087791"><said direct=True>— Oh, le sopporterà! —</said><said direct=False> disse Elena con un fervore che sorprese i tre uomini.</said></p>
<p n="ITBI0087792"><said direct=True>— Adagio —</said><said direct=False> fece il dottore sorridendo lieto di veder l'ammalata in mani sí pietose. </said><said direct=True>— Non desidero la si costringa, e se dimostrasse una ripulsione troppo forte pel freddo, bisognerebbe rinunziare a tale tentativo.</said></p>
<p n="ITBI0087793"><said direct=False>Il Carini se ne andò promettendo di ritornare il giorno appresso di buon'ora. </said><said direct=True>— Ebbene, dottore? —</said><said direct=False> domandò ancora una volta Emilio con voce supplichevole. Invece di una risposta il dottore disse qualche parola di conforto e di voler rimandare il suo giudizio al giorno appresso. Il Balli uscì col Carini promettendo di ritornare subito; voleva prendere il dottore a quattr'occhi e sentire se avesse parlato ad Emilio con piena sincerità.</said></p>
<p n="ITBI0087794"><said direct=False>Emilio s'aggrappava con tutte le forze alla sua speranza. Il dottore s'era ingannato quando aveva creduto che Amalia fosse una beona; tutta la sua prognosi poteva perciò essere errata. Non conoscendo limiti ai sogni, Emilio pensò persino che la salute di Amalia potesse ancora dipendere da lui. Ella era ammalata prima di tutto, perché egli aveva mancato al dovere di proteggerla; ora invece egli era là per procurarle tutte le soddisfazioni, tutti i conforti, e questo il dottore l'ignorava. Andò al letto d'Amalia come se avesse voluto portarle soddisfazioni e conforti, ma là si sentí subito inerme. La baciò in fronte, e stette lungamente a guardarla affannarsi per conquistare un po' d'aria ai suoi poveri polmoni.</said></p>
<p n="ITBI0087795"><said direct=False>Il Balli, ritornato, sedette in un cantuccio quanto piú lontano poté dal letto di Amalia. Il dottore non aveva potuto che ripetergli quanto già aveva detto ad Emilio. La signora Elena chiese di poter andare per un istante nel suo quartierino, ove doveva dare qualche disposizione; avrebbe mandata lei la sua fantesca in farmacia. Uscì accompagnata da un'occhiata d'ammirazione del Balli. Non occorreva consegnarle dei denari, perché, per una vecchia abitudine, i Brentani avevano conto aperto in farmacia.</said></p>
<p n="ITBI0087796"><said direct=False>Il Balli mormorò: </said><said direct=True>— La bontà cosí semplice mi commuove piú che non la genialità piú alta.</said></p>
<p n="ITBI0087797"><said direct=False>Emilio aveva preso il posto lasciato libero da Elena. Da parecchio tempo l'ammalata non diceva alcuna parola comprensibile; borbottava indistintamente quasi si fosse voluta esercitare a pronunciare delle parole difficili. Emilio poggiò la testa sulla mano e stette ad ascoltare quell'affanno sempre uguale, vertiginoso. Era dalla mattina che lo udiva, e gli pareva divenuto una qualità del proprio orecchio, un suono da cui non avrebbe saputo piú liberarsi. Ricordò, che una sera, ad onta del freddo, s'era alzato in camicia dal letto per usare una gentilezza alla povera sorella, che egli aveva sentito soffrire accanto a lui: le aveva offerto di accompagnarla la sera appresso a teatro. Aveva sentita una grande consolazione percependo della riconoscenza nella voce di Amalia. Poi aveva dimenticato quell'istante, e non aveva piú cercato di ripeterlo. Oh, se egli avesse saputo che nella sua vita c'era una missione tanto grave come quella di tutelare una vita affidata unicamente a lui, egli non avrebbe piú sentito il bisogno di avvicinarsi ad Angiolina. Ora, troppo tardi forse, era guarito di quell'amore. Pianse in silenzio, nell'ombra, amaramente.</said></p>
<p n="ITBI0087798"><said direct=True>— Stefano —</said><said direct=False> chiamò l'ammalata a bassa voce. Emilio trasalì e guardò il Balli che si trovava nella parte della stanza ancora scarsamente illuminata dalla luce della finestra. Stefano non doveva aver udito perché non s'era mosso.</said></p>
<p n="ITBI0087799"><said direct=True>— Se tu lo vuoi, voglio anch'io —</said><said direct=False> disse Amalia. Rinascevano con le identiche parole gli antichi sogni, che il brusco abbandono del Balli aveva soffocati. L'ammalata aveva ora aperti gli occhi e guardava la parete di faccia: </said><said direct=True>— Io sono d'accordo — </said><said direct=False>disse </said><said direct=True>— fa tu, ma presto. —</said><said direct=False> Un colpo di tosse le fece contrarre la faccia dal dolore, ma subito dopo disse: </said><said direct=True>— Oh, la bella giornata! Tanto attesa! —</said><said direct=False> Richiuse gli occhi.</said><said direct=True>— Se tu lo vuoi, voglio anch'io —</said><said direct=False> disse Amalia. Rinascevano con le identiche parole gli antichi sogni, che il brusco abbandono del Balli aveva soffocati. L'ammalata aveva ora aperti gli occhi e guardava la parete di faccia: </said><said direct=True>— Io sono d'accordo —</said><said direct=False> disse </said><said direct=True>— fa tu, ma presto. —</said><said direct=False> Un colpo di tosse le fece contrarre la faccia dal dolore, ma subito dopo disse:</said><said direct=True> — Oh, la bella giornata! Tanto attesa!</said><said direct=False> — Richiuse gli occhi.</said><said direct=True>— Se tu lo vuoi, voglio anch'io —</said><said direct=False> disse Amalia. Rinascevano con le identiche parole gli antichi sogni, che il brusco abbandono del Balli aveva soffocati. L'ammalata aveva ora aperti gli occhi e guardava la parete di faccia: </said><said direct=True>— Io sono d'accordo —</said><said direct=False>disse </said><said direct=True>— fa tu, ma presto. —</said><said direct=False> Un colpo di tosse le fece contrarre la faccia dal dolore, ma subito dopo disse:</said><said direct=True> — Oh, la bella giornata! Tanto attesa! —</said><said direct=False> Richiuse gli occhi.</said><said direct=True>— Se tu lo vuoi, voglio anch'io —</said><said direct=False> disse Amalia. Rinascevano con le identiche parole gli antichi sogni, che il brusco abbandono del Balli aveva soffocati. L'ammalata aveva ora aperti gli occhi e guardava la parete di faccia: </said><said direct=True>— Io sono d'accordo —</said><said direct=False> disse </said><said direct=True>— fa tu, ma presto. —</said><said direct=False> Un colpo di tosse le fece contrarre la faccia dal dolore, ma subito dopo disse: </said><said direct=True>— Oh, la bella giornata! Tanto attesa! —</said><said direct=False> Richiuse gli occhi.</said></p>
<p n="ITBI0087800"><said direct=False>Emilio pensò che avrebbe dovuto allontanare il Balli da quella stanza, ma non ebbe il coraggio. Aveva fatto già tanto male una volta in cui s'era interposto fra il Balli e Amalia.</said></p>
<p n="ITBI0087801"><said direct=False>Il balbettìo dell'ammalata ridivenne, per qualche tempo, incomprensibile, ma, quando Emilio incominciava a tranquillarsi, dopo un nuovo accesso di tosse, ella disse chiaramente: </said><said direct=True>— Oh, Stefano, io sto male.</said></p>
<p n="ITBI0087802"><said direct=True>— Chiamò me? —</said><said direct=False> domandò il Balli alzandosi e venendo sino al letto.</said></p>
<p n="ITBI0087803"><said direct=True>— Non ho udito —</said><said direct=False> disse Emilio confuso.</said></p>
<p n="ITBI0087804"><said direct=True>— Io non capisco, dottore, —</said><said direct=False> disse l'ammalata, rivolta al Balli </said><said direct=True>— io sto quieta, mi curo e sto sempre male.</said></p>
<p n="ITBI0087805"><said direct=False>Meravigliato di non essere riconosciuto dopo di essere stato chiamato, il Balli parlò come se fosse stato lui il dottore; le raccomandò di continuare ad essere buona e che fra poco sarebbe stata bene.</said></p>
<p n="ITBI0087806"><said direct=False>Ella continuava: </said><said direct=True>— Che bisogno avevo io di tutto questo... questo... —</said><said direct=False> e si toccò il petto e il fianco </said><said direct=True>— di questo... —</said><said direct=False> L'affanno si sentiva intero solo nelle pause, ma queste erano prodotte da esitazioni, non dalla mancanza di respiro.</said></p>
<p n="ITBI0087807"><said direct=True>— Di questo male —</said><said direct=False> soggiunse il Balli suggerendole la parola ch'ella invano cercava.</said></p>
<p n="ITBI0087808"><said direct=True>— Di questo male —</said><said direct=False> ripeté lei riconoscente. Ma poco dopo le ritornò il dubbio di essersi espressa male e affannosamente riprese: </said><said direct=True>— Che bisogno avevo io di questo... Oggi! Come faremo con questo... questo... in una giornata simile?</said></p>
<p n="ITBI0087809"><said direct=False>Il solo Emilio comprese. Ella si sognava a nozze.</said></p>
<p n="ITBI0087810"><said direct=False>Amalia però non espresse tale pensiero. Ripeté ch'ella non aveva avuto bisogno del male, che credeva nessuno l'avesse voluto e proprio adesso... proprio adesso. L'avverbio però non era mai precisato altrimenti e il Balli non lo poteva intendere. Quando ella si adagiava sul guanciale e guardava dinanzi a sé o chiudeva gli occhi, si rivolgeva con assoluta familiarità all'oggetto dei suoi sogni; quando li riapriva, non s'avvedeva che quell'oggetto si trovava in carne ed ossa accanto al suo letto. L'unico che potesse comprendere il sogno era Emilio, che conosceva tutti i fatti reali e tutti i sogni precedenti a questo delirio. Si sentí piú che mai inutile a quel letto. Amalia non gli apparteneva nel delirio; era ancora meno sua che quando si trovava nel possesso dei suoi sensi.</said></p>
<p n="ITBI0087811"><said direct=False>La signora Elena ritornò, portando seco le pezze bagnate già preparate, e tutto il necessario per isolarle e impedire che bagnassero il letto. Denudò il petto di Amalia e lo protesse agli occhi dei due uomini ponendovisi dinanzi.</said></p>
<p n="ITBI0087812"><said direct=False>Amalia emise un lieve grido di spavento a quella improvvisa sensazione di freddo. </said><said direct=True>— Le farà bene —</said><said direct=False> disse la signora Elena curva su lei.</said></p>
<p n="ITBI0087813"><said direct=False>Amalia comprese, ma dimandò dubbiosa ed ansimante: </said><said direct=True>— Fa bene? —</said><said direct=False> Volle però liberarsi da quella sensazione penosa, dicendo: </said><said direct=True>— Non oggi, però, non oggi.</said></p>
<p n="ITBI0087814"><said direct=True>— Te ne prego, sorella mia —</said><said direct=False> pregò Emilio calorosamente trovando finalmente qualche cosa da fare </said><said direct=True>— sforzati di tenere sul petto quelle pezze. Ti guariranno.</said></p>
<p n="ITBI0087815"><said direct=False>L'affanno di Amalia parve aumentato; di nuovo gli occhi le si empirono di lagrime. </said><said direct=True>— È buio —</said><said direct=False> disse </said><said direct=True>— assai buio. —</said><said direct=False> Era infatti buio, ma quando la signora Elena s'affrettò ad accendere una candela, l'ammalata non se ne avvide neppure e continuò a lagnarsi dell'oscurità. Cercava d'esprimere cosí tutt'altra sensazione opprimente.</said></p>
<p n="ITBI0087816"><said direct=False>Al chiarore della candela, la signora Elena si accorse che la faccia d'Amalia era irrorata di sudore; anche la camicia ne era intrisa fino alle spalle. </said><said direct=True>— Che sia un buon segno? —</said><said direct=False> esclamò giocondamente.</said></p>
<p n="ITBI0087817"><said direct=False>Intanto però Amalia, che nel delirio era l'umiltà in persona, per liberarsi dal peso al petto e non contravvenire all'ordine che aveva sentito echeggiare nel suo orecchio, spinse le pezze verso la schiena. Ma anche di là le mandarono una sensazione incresciosa e, allora, con sorprendente abilità, le cacciò sotto al guanciale, lieta d'aver trovato un posto, ove poteva tenerle senz'averne a soffrire. Poi esaminò con l'occhio inquieto le facce dei suoi infermieri, di cui sentiva d'aver bisogno. Quando la signora Elena allontanò le pezze dal letto, ella ebbe un'impressione e un suono indistinto di sorpresa. Durante la notte fu questo l'intervallo in cui dimostrò maggior consapevolezza, e anche allora non ebbe che l'intelligenza di una buona bestia mite e obbediente.</said></p>
<p n="ITBI0087818"><said direct=False>Il Balli aveva fatto venire, per mezzo di Michele, varie bottiglie di vini bianchi e neri. Volle il caso che la prima bottiglia che si ponesse a mano fosse di vino spumante; il turacciolo saltò con una forte detonazione, toccò il soffitto e ricadde sul letto di Amalia. Ella non se ne accorse neppure, mentre gli altri, spaventati, seguirono con gli occhi il volo del proiettile.</said></p>
<p n="ITBI0087819"><said direct=False>Poi l'ammalata bevve il vino offertole dalla signora Elena, facendo però dei segni di disgusto. Emilio osservò quei segni con profonda soddisfazione.</said></p>
<p n="ITBI0087820"><said direct=False>Il Balli offerse un bicchiere alla signora Elena la quale accettò a patto che lui ed Emilio bevessero con lei. Il Balli bevette augurando prima con voce profonda la salute ad Amalia.</said></p>
<p n="ITBI0087821"><said direct=False>Ma la salute era ben lontana dalla poveretta: </said><said direct=True>— Oh, oh, chi vedo! —</said><said direct=False> fece ella poco dopo, con voce chiara guardando dinanzi a sé. </said><said direct=True>— Vittoria con lui! Non può essere, perché me l'avrebbe detto. —</said><said direct=False> Era la seconda volta che nominava quella Vittoria, ma ora Emilio comprese, perché aveva indovinato chi l'ammalata designasse con quel lui accentuato. Ella stava facendo un sogno di gelosia. Continuò a parlare, ma meno chiaramente. Dal solo balbettìo Emilio poté seguire il sogno che durò piú di quelli che lo avevano preceduto. Le due persone create dal delirio s'erano avvicinate, e la povera Amalia diceva che aveva piacere di vederle e di vederle unite. </said><said direct=True>— Chi dice che a me dispiaccia? A me fa piacere. —</said><said direct=False> Poi seguì un periodo piú lungo, in cui borbottò soltanto delle parole indistinte. Forse il sogno era già morto da tempo ed Emilio cercava ancora in quei suoni affannosi il dolore della gelosia.</said></p>
<p n="ITBI0087822"><said direct=False>La signora Elena s'era seduta di nuovo al suo solito posto al capezzale. Emilio andò a raggiungere il Balli che, appoggiato al davanzale, guardava sulla via. L'uragano che da qualche ora minacciava, continuava ad addensarsi. Sulla via non era caduta ancora una goccia d'acqua. Gli ultimi riflessi del tramonto ingialliti dall'aria torbida, mandavano al selciato e alle case dei riverberi che parevano d'incendio. Il Balli con gli occhi socchiusi guardava e gustava lo strano colore.</said></p>
<p n="ITBI0087823"><said direct=False>Di nuovo Emilio tentò d'attaccarsi ad Amalia, proteggendola, difendendola ad onta che persino nel delirio ella lo respingesse da sé. Chiese al Balli: </said><said direct=True>— Hai osservato con quale smorfia di disgusto ha bevuto quel vino? Era quella forse la faccia di chi è abituato a bere?</said></p>
<p n="ITBI0087824"><said direct=False>Il Balli gli diede ragione, ma desideroso di difendere il Carini, disse col solito ingenuo modo di espressione: </said><said direct=True>— Può essere però che la malattia le abbia alterato il palato.</said></p>
<p n="ITBI0087825"><said direct=False>Emilio, dall'ira, si sentí un nodo alla gola: </said><said direct=True>— Tu credi ancora nelle parole di quell'imbecille?</said></p>
<p n="ITBI0087826"><said direct=False>Accorgendosi di tanta commozione, il Balli si scusò: </said><said direct=True>— Io non capisco niente; la sicurezza con la quale ne parlò il Carini mi mise dei dubbi.</said></p>
<p n="ITBI0087827"><said direct=False>Emilio pianse di nuovo. Disse che non era la malattia o la morte d'Amalia che lo portava alla disperazione ma il pensiero che essa era vissuta sempre misconosciuta e vilipesa. Ora il destino implacabile si compiaceva di snaturarne la mite, dolce, virtuosa fisonomia con l'agonia dei viziosi. Il Balli cercò di calmarlo: pensandoci bene trovava anche lui impossibile che Amalia avesse avuto quel vizio. Del resto egli non aveva voluto fare un affronto alla povera fanciulla. Con profonda commiserazione, guardando verso il letto, disse: </said><said direct=True>— Se anche la supposizione del Carini fosse stata giusta, io non avrei mica disprezzato tua sorella.</said></p>
<p n="ITBI0087828"><said direct=False>Stettero lungamente in silenzio alla finestra. Il giallo sulla via veniva cancellato dalla notte che si avanzava rapidamente. Il solo cielo, ove le nubi continuavano ad accavallarsi, rimaneva chiaro e giallo.</said></p>
<p n="ITBI0087829"><said direct=False>Emilio pensò che forse neppure Angiolina sarebbe andata all'appuntamento. Ma, di botto, dimenticando da un momento all'altro quello che, fin dalla mattina, aveva deciso, disse: </said><said direct=True>— Io adesso andrò all'ultimo appuntamento con Angiolina. </said><said direct=False>— Infatti, perché no? Viva o morta, Amalia lo avrebbe diviso per sempre dall'amante, ma perché non sarebbe andato a dire ad Angiolina che voleva rompere definitivamente ogni relazione con lei? Gli si aperse il cuore alla gioia di quell'ultimo abboccamento. La sua presenza in quella stanza non giovava a nessuno, mentre andando da Angiolina egli portava subito un olocausto ad Amalia. Al Balli che, meravigliato di quelle parole, cercava di distoglierlo dal suo proposito, egli disse che andava all'appuntamento perché voleva approfittare di quel suo stato d'animo per liberarsi per sempre da Angiolina.</said></p>
<p n="ITBI0087830"><said direct=False>Stefano non gli credette; gli pareva di sentir parlare il solito debole Emilio e gli parve di renderlo piú forte raccontandogli che quel giorno stesso egli era stato obbligato di scacciare Angiolina dallo studio. Lo disse con parole che non potevano lasciare dubbio sul motivo.</said></p>
<p n="ITBI0087831"><said direct=False>Emilio impallidì. Oh, la sua avventura non era ancora morta. Rinasceva proprio là, al letto della sorella. Angiolina lo tradiva un'altra volta in modo inaudito. Gli parve di essere preso dallo stesso affanno di cui soffriva Amalia; proprio nell'istante in cui s'accorgeva che per Angiolina egli aveva dimenticato tutti i suoi doveri, ella lo tradiva col Balli. L'unica differenza fra le ire che lo avevano colto altre volte e quella che gli toglieva ora il respiro, era ch'egli non poteva pensare di vendicarsi di quella donna altrimenti che con l'abbandono. Nella sua mente abbattuta non capiva piú l'idea della vendetta. Gli avvenimenti si sarebbero svolti esattamente come se il Balli non gli avesse detto niente. Non gli era riuscito di celare la sua sorpresa dolorosa. </said><said direct=True>— Te ne prego —</said><said direct=False> disse con un calore che non tentò in mitigare </said><said direct=True>— raccontami quello che è avvenuto.</said></p>
<p n="ITBI0087832"><said direct=False>Il Balli protestò: </said><said direct=True>— Oltre alla vergogna di aver dovuto fare una volta in mia vita da casto Giuseppe, non voglio mica avere anche quella di consegnare alla storia tutti i particolari della mia avventura. Tu però sei definitivamente perduto, se in una giornata simile vai ancora col pensiero a quella donna.</said></p>
<p n="ITBI0087833"><said direct=False>Emilio si difese. Disse che già dalla mattina aveva deciso di abbandonare Angiolina, e che perciò le parole del Balli avevano potuto addolorarlo solo per il rimpianto di aver dedicato ad una simile donna tanta parte della propria vita. Stefano non doveva credere ch'egli sarebbe andato a quell'appuntamento con l'intenzione di fare una scena ad Angiolina. Sorrise debolmente. Oh, ne era tanto lontano! Anzi le parole del Balli avevano avuta tanto poca efficacia su di lui ch'egli non credeva di essere piú risoluto di prima a troncare quella relazione. </said><said direct=True>— Son tutte cose che mi commovono perché mi riconducono col pensiero al passato.</said></p>
<p n="ITBI0087834"><said direct=False>Egli mentiva. Era il presente che s'era accalorato meravigliosamente. Dov'era lo sconforto che lo aveva preso durante la lunga, vana assistenza che aveva prestata ad Amalia? Quell'eccitazione non costituiva un sentimento sgradevole. Avrebbe voluto correre via per giungere piú presto a quel momento in cui avrebbe detto ad Angiolina di non volerla rivedere piú. Sentiva però il bisogno di ottenere prima il consenso del Balli. Non gli fu difficile, perché Stefano sentiva quel giorno sí viva compassione per lui, da non avere il coraggio d'opporsi ad un suo desiderio.</said></p>
<p n="ITBI0087835"><said direct=False>Emilio, dopo una lieve esitazione, pregò il Balli di restare a far compagnia alla signora Elena. Già, egli contava d'essere di ritorno tra poco. Perciò un'altra volta Angiolina aveva accostato Stefano ed Amalia.</said></p>
<p n="ITBI0087836"><said direct=False>Il Balli raccomandò ad Emilio di non degnarsi di far delle scene ad Angiolina. Il Brentani ebbe un sorriso calmo di persona superiore. Se anche il Balli non la domandava, gli dava l'assicurazione ch'egli ad Angiolina non avrebbe neppure parlato di quell'ultimo tradimento appreso allora. E questa era sinceramente la sua intenzione. Egli si figurava l'ultimo colloquio con Angiolina, mite, forse affettuoso. Aveva bisogno che fosse cosí. Le avrebbe raccontato che Amalia moriva e ch'egli rinunziava a lei senza rimproveri. Non l'amava piú, ma non amava nient'altro a questo mondo.</said></p>
<p n="ITBI0087837"><said direct=False>Col cappello in mano andò al letto d'Amalia. Ella lo guardò lungamente: </said><said direct=True>— Vieni a pranzo? —</said><said direct=False> gli chiese. Poi cercò di guardare dietro di lui e gli chiese di nuovo: </said><said direct=True>— Siete venuti a pranzo? —</said><said direct=False> Ella cercava sempre il Balli. Salutò la signora Elena. Ebbe un'ultima esitazione. Il destino s'era sempre compiaciuto di mettere bizzarramente la sventura d'Amalia accanto al suo amore per Angiolina; non poteva perciò succedere che la sorella morisse proprio quando egli si trovava per l'ultima volta con l'amante? Ritornò a quel letto e nella poveretta trovò l'immagine stessa dell'angoscia. S'era abbattuta su un fianco e teneva la testa fuori del guanciale, fuori del letto. Invano quella testa, dai pochi capelli umidi e arruffati, cercava un punto dove posare. Era evidente che quello stato poteva precorrere immediatamente l'agonia; tuttavia Emilio la lasciò ed uscì.</said></p>
<p n="ITBI0087838"><said direct=False>Aveva risposto alle nuove raccomandazioni del Balli con un nuovo sorriso. L'aria rigida della sera lo scosse, lo refrigerò fino in fondo all'anima. Lui usare delle violenze ad Angiolina! Perché era lei la causa della morte d'Amalia? Ma quella colpa non poteva esserle rimproverata. Oh, il male avveniva, non veniva commesso. Un essere intelligente non poteva essere violento perché non v'era posto a odii. Per l'antica abitudine di ripegarsi su se stesso e analizzarsi, gli venne il sospetto che forse il suo stato d'animo era risultato dal bisogno di scusarsi e di assolversi. Ne sorrise come di cosa comicissima. Come erano stati colpevoli lui e Amalia di prendere la vita tanto sul serio!</said></p>
<p n="ITBI0087839"><said direct=False>Alla riva, dopo di aver guardato l'orologio, si fermò. Qui il tempo appariva peggiore che non in città. Al sibilare del vento si univa imponente il clamore del mare, un urlo enorme composto dall'unione di varie voci piú piccole. La notte era fonda; del mare non si vedeva che qua e là biancheggiare qualche onda che il caos aveva voluto infranta prima di giungere a terra. Sui battelli, alla riva, si era sull'attenti e si vedeva qualche figura di marinaio, in alto, su quegli alberi che facevano la solita varia danza nelle quattro direzioni, lavorare nella notte e nel pericolo.</said></p>
<p n="ITBI0087840"><said direct=False>Ad Emilio parve che quel tramestìo si confacesse al suo dolore. Vi attingeva ancora maggiore calma. L'abito letterario gli fece pensare il paragone fra quello spettacolo e quello della propria vita. Anche là, nel turbine, nelle onde di cui una trasmetteva all'altra il movimento che aveva tratto lei stessa dall'inerzia, un tentativo di sollevarsi che finiva in uno spostamento orizzontale, egli vedeva l'impassibilità del destino. Non v'era colpa, per quanto ci fosse tanto danno.</said></p>
<p n="ITBI0087841"><said direct=False>Accanto a lui un grosso marinaio piantato solidamente sulle gambe coperte di stivaloni, urlò verso il mare un nome. Poco dopo gli rispose un altro grido; egli allora si gettò su una colonna vicina, ne slegò una gomena che v'era attortigliata, l'allentò e la saldò di nuovo. Lentamente, quasi impercettibilmente, uno dei maggiori bragozzi si allontanò dalla riva ed Emilio comprese ch'era stato attaccato ad una boa vicina per salvarlo dalla terra.</said></p>
<p n="ITBI0087842"><said direct=False>Il grosso marinaio prese ora tutt'altra attitudine; s'era appoggiato alla colonna, aveva accesa la pipa e in quel diavoleto si godeva il suo riposo.</said></p>
<p n="ITBI0087843"><said direct=False>Emilio pensò che la sua sventura era formata dall'inerzia del proprio destino. Se, una volta sola nella sua vita, egli avesse avuto da slegare e riannodare in tempo una corda; se il destino di un bragozzo, per quanto piccolo, fosse stato affidato a lui, alla sua attenzione, alla sua energia; se gli fosse stato imposto di forzare con la propria voce i clamori del vento e del mare, egli sarebbe stato meno debole e meno infelice.</said></p>
<p n="ITBI0087844"><said direct=False>Andò all'appuntamento. Il dolore sarebbe ritornato subito dopo; per il momento egli amava ad onta di Amalia. Non c'era dolore in quell'ora in cui egli poteva fare proprio quello che la sua natura esigeva. Assaporava con voluttà quel sentimento calmo di rassegnazione e di perdono. Non pensò nessuna frase per comunicare il suo stato d'animo ad Angiolina; anzi il loro ultimo abboccamento doveva esserle assolutamente inesplicabile, ma egli avrebbe agito come se qualche essere piú intelligente fosse stato presente a giudicare lui e lei.</said></p>
<p n="ITBI0087845"><said direct=False>Il tempo s'era risolto in un vento freddo e violento, ma continuo, uguale; nell'aria non c'era piú alcuna lotta.</said></p>
<p n="ITBI0087846"><said direct=False>Angiolina gli venne incontro dal viale di Sant'Andrea. Vedendolo esclamò con grande stizza una stonatura dolorosa nello stato d'animo di Emilio: </said><said direct=True>— Son qui da mezz'ora. Ero in procinto di andarmene.</said></p>
<p n="ITBI0087847"><said direct=False>Egli, dolcemente, la trasse accanto ad un fanale e le fece vedere l'oriuolo che segnava precisamente l'ora stabilita per l'appuntamento.</said></p>
<p n="ITBI0087848"><said direct=True>— Allora mi sono ingannata —</said><said direct=False> disse ella, non molto piú dolcemente. Mentre egli andava studiando il modo con cui dirle che quello sarebbe stato l'ultimo loro incontro, ella si fermò e gli disse: </said><said direct=True>— Per questa sera dovresti lasciarmi andare. Ci vedremo domani; fa freddo e poi...</said></p>
<p n="ITBI0087849"><said direct=False>Egli fu strappato all'indagine che sempre continuava su se stesso e la guardò, la osservò; comprese subito che non era il freddo che le faceva desiderare d'andarsene. Lo colpì inoltre di trovarla vestita con maggior accuratezza del solito. Un vestito bruno che non le aveva mai visto, elegantissimo, sembrava tirato fuori per qualche grande occasione; anche il cappello gli sembrò nuovo, e osservò persino delle scarpettine poco adatte per camminare a Sant'Andrea con quel tempo. </said><said direct=True>— E poi? —</said><said direct=False> ripeté egli fermandosele accanto e guardandola negli occhi.</said></p>
<p n="ITBI0087850"><said direct=True>— Senti, voglio dirti tutto —</said><said direct=False> disse lei assumendo un aspetto di confidenza risoluta, assolutamente fuori di posto e continuò imperterrita, senz'accorgersi che lo sguardo di Emilio si faceva sempre piú torvo: </said><said direct=True>— Ho ricevuto un dispaccio dal Volpini con cui m'annunzia il suo arrivo. Non so che cosa egli voglia da me; ma a quest'ora, certo, si trova già a casa mia.</said></p>
<p n="ITBI0087851"><said direct=False>Ella mentiva, non v'era alcun dubbio. Il Volpini cui, nella mattina, egli aveva scritto quella lettera, eccolo che, prima di riceverla, arrivava, contrito, a chiedere scusa. Sconvolto, rise triste: </said><said direct=True>— Come? Colui che ieri ti scrisse quella lettera, oggi capita a ritirarla in persona ed anzi ti avvisa la sua venuta telegraficamente. Grandi affari! Grandi affari! Da dover ricorrere al telegrafo! E se tu ti ingannassi e in luogo del Volpini fosse un altro?</said></p>
<p n="ITBI0087852"><said direct=False>Ella sorrise ancora sicura di sé: </said><said direct=True>— Ah, a te è stato raccontato dal Sorniani, che due sere fa mi ha visto a ora tarda sulla via, accompagnata da un signore? Avevo lasciata la casa dei Deluigi in quel momento, e avendo paura di camminar sola di notte, quella compagnia mi riuscì comoda. </said><said direct=False>— Egli non l'udiva, ma l'ultima frase di quella ch'ella credeva fosse una giustificazione, la udì e, per la sua stranezza, la ritenne: </said><said direct=True>— Quello era un Deo gratias qualunque. — </said><said direct=False>Poi continuò: </said><said direct=True>— Peccato che ho dimenticato a casa il dispaccio. Ma se non mi vuoi credere, tanto peggio. Non vengo forse sempre puntuale a tutti gli appuntamenti? Perché oggi avrei da inventare delle frottole per mancarvi?</said></p>
<p n="ITBI0087853"><said direct=True>— È facile capirlo! —</said><said direct=False> disse Emilio ridendo rabbiosamente. </said><said direct=True>— Oggi tu hai un altro appuntamento. Vattene presto! C'è qualcuno che t'attende.</said></p>
<p n="ITBI0087854"><said direct=True>— Ebbene, se credi di me questa cosa, è meglio ch'io me ne vada! —</said><said direct=False> Parlava risoluta, ma non si mosse.</said></p>
<p n="ITBI0087855"><said direct=False>Le parole fecero a lui lo stesso effetto come se fossero state accompagnate dall'atto immediato. Ella voleva lasciarlo! </said><said direct=True> — Aspetta prima un istante, che ci spieghiamo! —</said><said direct=False> Anche nell'ira enorme che lo pervadeva tutto, egli pensò un momento se non fosse tuttavia possibile di ritornare allo stato di calma rassegnata in cui s'era trovato poco prima. Ma non sarebbe stato giusto di atterrarla e calpestarla? L'afferrò per le braccia per impedirle di andare, s'appoggiò al fanale che aveva dietro di sé e avvicinò la propria faccia sconvolta a quella di lei rosea e tranquilla. </said><said direct=True>— È l'ultima volta che ci vediamo! —</said><said direct=False> urlò.</said></p>
<p n="ITBI0087856"><said direct=True>— Sta bene, sta bene —</said><said direct=False> disse ella occupata soltanto a liberarsi di quella stretta che le faceva male.</said></p>
<p n="ITBI0087857"><said direct=True>— E sai perché? Perché tu sei una... —</said><said direct=False> Esitò un istante, poi urlò quella parola che persino alla sua ira era sembrata eccessiva, la urlò vittorioso, vittorioso del suo stesso dubbio.</said></p>
<p n="ITBI0087858"><said direct=True>— Lasciami —</said><said direct=False> gridò ella sconvolta dalla rabbia e dalla paura </said><said direct=True>— lasciami o chiamo aiuto.</said></p>
<p n="ITBI0087859"><said direct=True>— Tu sei una... —</said><said direct=False> replicò egli che finalmente, vedendola irritata, poteva rinunziare a percuoterla. </said><said direct=True>— Ma credi dunque che io da lungo tempo non mi sia accorto con chi abbia avuto da fare? Quando ti trovavo vestita da serva, sulle scale di casa tua —</said><said direct=False> rammentò quella sera in tutti i particolari con quello scialle grezzamente colorito sulla testa, le braccia calde di alcova, pensai subito la parola che ora t'ho detta. Non volli dirtela e giuocherellai con te come facevano tutti gli altri, Leardi, Giustini, Sorniani e... e... il Balli.</said></p>
<said direct=True>— Tu sei una... —</said><said direct=False> replicò egli che finalmente, vedendola irritata, poteva rinunziare a percuoterla. </said><said direct=True>— Ma credi dunque che io da lungo tempo non mi sia accorto con chi abbia avuto da fare? Quando ti trovavo vestita da serva, sulle scale di casa tua —</said><said direct=False> rammentò quella sera in tutti i particolari con quello scialle grezzamente colorito sulla testa, le braccia calde di alcova, pensai subito la parola che ora t'ho detta. Non volli dirtela e giuocherellai con te come facevano tutti gli altri, Leardi, Giustini, Sorniani e... e... il Balli.</said></p>
<p n="ITBI0087860"><said direct=True>— Il Balli! —</said><said direct=False> rise ella urlando per farsi udire attraverso al rumore del vento e della voce d'Emilio. — Il Balli si vanta; non è vero niente.</said></p>
<p n="ITBI0087861"><said direct=True>— Perché lui non volle, quello sciocco, per riguardo a me come se a me potesse importare che t'abbia posseduta un uomo di meno, te... —</said><said direct=False> e per la terza volta le disse quella parola. Ella raddoppiò gli sforzi per svincolarsi, ma lo sforzo di trattenerla era ora per Emilio lo sfogo migliore; le cacciava con voluttà le dita nelle braccia morbide.</said></p>
<p n="ITBI0087862"><said direct=False>Egli sapeva che il momento in cui l'avrebbe lasciata libera, ella se ne sarebbe andata e tutto sarebbe stato finito, tutto e in modo tanto differente da quello ch'egli aveva sognato. </said><said direct=True>— Ed io ti ho voluto bene —</said><said direct=False> disse, forse tentando di mitigarsi, ma aggiunse subito: </said><said direct=True>— Sempre però sapevo quello che tu sei. Sai quello che sei? —</said><said direct=False> Oh, aveva trovata infine una soddisfazione; bisognava obbligarla a confessare quello ch'ella era: </said><said direct=True>— Di' su! Che cosa sei?</said></p>
<p n="ITBI0087863"><said direct=False>Ella ora, apparentemente estenuata, aveva paura; la faccia sbiancata, lo fissava con uno sguardo che chiedeva compassione. Si lasciava scuotere senza resistenza e a lui parve ch'ella stesse per cadere. Allentò la stretta e la sostenne. Tutt'ad un tratto ella si svincolò e si mise a correre disperatamente. Ella dunque aveva mentito ancora! Egli non avrebbe saputo raggiungerla; si chinò, cercò un sasso, e non trovandone raccolse delle pietruzze che le scagliò dietro. Il vento le portò e qualcuna dovette colpirla perché ella gettò un grido di spavento; altre furono arrestate dai rami secchi degli alberi e produssero un rumore sproporzionatissimo all'ira che le aveva lanciate.</said></p>
<p n="ITBI0087864"><said direct=False>Che fare ora? L'ultima soddisfazione cui aveva anelato, gli era stata negata. Ad onta di tanta sua rassegnazione tutto intorno a lui rimaneva rude, senza dolcezza; egli stesso era brutale! Le arterie gli battevano dalla sovraeccitazione; in quel freddo egli ardeva d'ira, di febbre, immobile sulle gambe paralitiche e già era rinato in lui l'osservatore calmo che lo rimproverava.</said></p>
<p n="ITBI0087865"><said direct=True>— Non la rivedrò mai piú —</said><said direct=False> disse come per rispondere ad un rimprovero. </said><said direct=True>— Mai! Mai! E quando poté camminare, questa parola gli risuonò nel rumore dei propri passi e nel sibilo del vento sul paesaggio sconsolato. Sorrise da solo ripassando per i luoghi per cui era venuto e ricordandole idee che lo avevano accompagnato a quell'appuntamento. Come rimaneva sorprendente la realtà!</said></p>
<p n="ITBI0087866"><said direct=False>Non andò subito a casa. Gli sarebbe stato impossibile d'atteggiarsi ad infermiere in quello stato d'animo. Il sogno lo possedeva intero, tanto che non avrebbe saputo dire per quali vie fosse poi rincasato. Oh! Se l'abboccamento con Angiolina fosse stato quale egli l'aveva voluto, avrebbe potuto andare diritto al letto d'Amalia senz'alterare neppure l'espressione della propria faccia.</said></p>
<p n="ITBI0087867"><said direct=False>Scoperse una nuova analogia fra la sua relazione con Angiolina e quella con Amalia. Da entrambe egli si distaccava senza poter dire l'ultima parola che avrebbe addolcito almeno il ricordo delle due donne. Amalia non poteva udirla; ad Angiolina egli non aveva saputo dirla.</said></p>
<p n="ITBI0087868"><said direct=False>Egli passò quella notte intera al letto di Amalia in un sogno ininterrotto. Non che avesse pensato continuamente ad Angiolina, ma fra lui e il suo contorno v'era un velo che gli toglieva di veder chiaro. Una grande stanchezza gl'impediva tanto le speranze ardite, che di tratto in tratto aveva pur avute durante il pomeriggio, quanto le disperazioni violente che gli avevano dato il sollievo del pianto.</said></p>
<p n="ITBI0087869"><said direct=False>A casa gli era parso di trovare tutto nello stato di prima. Soltanto il Balli aveva abbandonato il suo cantuccio ed era andato a sedere ai piedi del letto, accanto alla signora Elena. Guardò a lungo Amalia sperando di poter nuovamente piangere. L'analizzò, la scrutò, per sentire tutto il suo male e soffrire con lei. Poi guardò altrove vergognandosi; s'era accorto che nella ricerca di commozione era andato alla ricerca di immagini e di traslati. Gli capitò di nuovo il desiderio di fare qualche cosa e disse al Balli che lo lasciava libero, ringraziandolo per l'assistenza che gli aveva prestata.</said></p>
<p n="ITBI0087870"><said direct=False>Ma il Balli, che non s'era neppure pensato di chiedergli come fosse andato il congedo da Angiolina, lo trasse in disparte per dirgli ch'egli non voleva andarsene. Pareva imbarazzato e triste. Aveva da dire ancora qualche cosa, e gli pareva tanto delicata che non osò senza un esordio di preparazione. Essi erano amici da molti anni e tutto il male che poteva toccare ad Emilio, egli lo sentiva come proprio. Poi, deciso, disse: </said><said direct=True>— Quella poveretta mi nomina molto spesso; io resto. —</said><said direct=False> Emilio gli strinse la mano senza provare una grande riconoscenza; già ora — egli ne era tanto certo da attingervi una grande tranquillità — per Amalia non v'era piú alcun rimedio.</said></p>
<p n="ITBI0087871"><said direct=False>Gli raccontarono che da qualche minuto Amalia parlava continuamente della sua malattia. Non poteva questo essere un indizio che la febbre fosse diminuita? Egli stette a udire, ben convinto che s'ingannavano. Infatti ella delirò: </said><said direct=True>— Mia colpa se sto male? Torni domani, dottore, e starò bene. —</said><said direct=False> Non sembrava ch'ella soffrisse; aveva la faccia piccola, misera, oramai proprio la faccia appropriata a quel corpo. Sempre guardandola egli pensò: </said><said direct=True>— Ella morrà! —</said><said direct=False> Se la figurò morta, quietata, priva d'affanno e di delirio. Ebbe dolore di aver avuta quell'idea poco affettuosa. S'allontanò un poco dal letto e s'assise al tavolo, ove s'era posto anche il Balli.</said></p>
<p n="ITBI0087872"><said direct=False>Elena rimase al letto. Alla scarsa luce della candela Emilio s'avvide ch'ella piangeva. : </said><said direct=True>— Mi pare di essere al letto di mio figlio —: </said><said direct=False> disse ella accorgendosi che le sue lagrime erano state viste.</said></p>
<p n="ITBI0087873"><said direct=False>Amalia improvvisamente disse di sentirsi molto ma molto bene e domandò di mangiare. Il tempo non correva normalmente a quel letto per chi seguiva, viveva quel delirio. Ella accusava ad ogni istante un altro stato d'animo, o nuove avventure, e faceva passare con lei i suoi infermieri per delle fasi di cui lo svolgimento nella vita solita dura giorni e mesi.</said></p>
<p n="ITBI0087874"><said direct=False>La signora Elena — ricordando una prescrizione del medico — le preparò e offerse del caffè, che fu preso con voluttà. Subito il delirio la ricondusse al Balli. Soltanto per un osservatore superficiale quel delirio mancava di nesso. Le idee si mescolavano, una si sommergeva nell'altra, ma quando riappariva risultava esser proprio quella ch'era stata abbandonata. Ella aveva inventata quella sua rivale Vittoria; l'aveva accolta con parole dolci, poi — come il Balli raccontò — fra le due donne s'era svolto un battibecco che al Balli aveva rivelato essere lui il pensiero dominante dell'ammalata. Ora Vittoria ritornava, Amalia la vedeva avvicinarsi e ne aveva orrore. : </said><said direct=True>— Io non le dirò nulla! Starò qui zitta, come se ella non ci fosse. Io non voglio niente, dunque mi lasci in pace.: </said><said direct=False> — Poi chiamò Emilio ad alta voce. : </said><said direct=True>— Tu che sei suo amico, digli tu ch'essa inventa tutto. Io non le feci nulla.</said></p>
<p n="ITBI0087875"><said direct=False>Il Balli credette di poterla calmare: : </said><said direct=True>— Senta, Amalia! Io sono qui e non crederei niente se mi fosse detto del male sul conto suo.</said></p>
<p n="ITBI0087876"><said direct=False>Ella lo udì e lo considerò lungamente: : </said><said direct=True>— Tu Stefano? —: </said><said direct=False> Non lo riconobbe: : </said><said direct=True>— Glielo dica allora! —: </said><said direct=False> Spossata lasciò ricadere la testa sul guanciale e, per l'esperienza fattane, tutti sapevano che, per allora, l'episodio era chiuso.</said></p>
<p n="ITBI0087877"><said direct=False>La signora Elena, durante quella sosta, spinse la propria sedia verso il tavolo al quale sedevano i due uomini e pregò Emilio, ch'ella vedeva affranto, di andare a coricarsi. Egli rifiutò, ma queste parole avviarono fra i tre infermieri una conversazione che riuscì, per qualche istante, a distrarli.</said></p>
<p n="ITBI0087878"><said direct=False>La signora Chierici, cui il Balli con la sua indiscreta curiosità aveva fatte delle domande, raccontò che quando Emilio s'era imbattuto in lei, ella stava andando a messa. : </said><said direct=True>Ora —: </said><said direct=False> disse : </said><said direct=True>— le pareva d'essere in chiesa dalla mattina e provava il medesimo alleggerimento di coscienza di chi ha pregato con fervore. Lo disse senz'esitazione col tono del credente che non teme i dubbi altrui.</said></p>
<p n="ITBI0087879"><said direct=False>Poi raccontò una storia strana, la propria: Fino all'età di quarant'anni ella era vissuta senz'affetti avendo perduti, giovanissima, i genitori; senza affetti le erano trascorsi i giorni solitari e sereni. A quell'età s'era imbattuta in un vedovo, che la sposò per dare una madre al figlio e alla figlia che aveva di primo letto. Da bel principio i due fanciulli le fecero cipiglio ma ella nondimeno sentiva di voler loro tanto bene ch'era sicura di finire col farsene amare. Si ingannò. Essi la considerarono e l'odiarono sempre quale madrigna. V'erano i parenti della prima moglie che si frammettevano fra i fanciulli e la loro nuova madre e la facevano odiare loro con menzogne, e facendo loro credere che l'ombra della prima madre si sarebbe ingelosita del nuovo affetto. — Io invece m'affezionavo sempre piú, tanto da amare la rivale che me li aveva dati. Forse — aggiunse con un'osservazione d'analista oggettiva — il disdegno che vestiva tanto bene i loro bei visini rosei me ne faceva innamorare maggiormente. — La fanciulla le fu tolta, poco dopo la morte del padre, da un parente che si ostinava a crederla maltrattata.</said></p>
<p n="ITBI0087880"><said direct=False>Il fanciullo restò tutto per lei, ma anche quando i parenti non ci furono piú per suggerirgli l'odio, egli, con un'ostinazione sorprendente nella mente giovanile, continuò a conservare per lei la stessa sdegnosa malevolenza che si palesava in dispetti e sgarbatezze. Ammalò di scarlattina maligna, ma anche nella febbre le resistette finché, estenuato, poche ore prima di morire, le gettò le braccia al collo, chiamandola mamma e pregandola di salvarlo. Poi la signora Elena si compiacque a lungo a descrivere quel fanciullo che l'aveva fatta soffrir tanto. Ardito, vivace, intelligente; tutto comprendeva, meno l'affetto che gli era offerto. Adesso la vita della signora Elena si compendiava fra la sua casa vuota, la chiesa ove ella pregava per chi le aveva voluto bene un solo istante, e quella tomba ove c'era sempre molto da fare. Sí! L'indomani, senza fallo, ella doveva recarvisi per vedere come fosse riuscito il tentativo fatto di puntellare un alberello che non voleva crescere diritto.</said></p>
<p n="ITBI0087881"><said direct=True>— Allora vado io via, se c'è Vittoria —</said><said direct=False> gridò Amalia e si rizzò a sedere. Emilio, spaventato, alzò la candela per veder meglio. Amalia era livida; la sua faccia aveva il colore del guanciale su cui si proiettava. Il Balli la guardò con evidente ammirazione. La luce gialla della candela si rifletteva luminosissima sulla faccia umida d'Amalia, tanto che pareva luminosità sua; il nudo cosí brillante e sofferente gridava. Pareva la rappresentazione plastica di un grido violento di dolore. La faccina, su cui per un istante s'era stampata una risoluzione ferma, minacciava imperiosamente. Fu un lampo: ella ricadde subito, quetata da parole che non comprese. Riprese poi a borbottare mitemente da sola, accompagnando con qualche parola la corsa vertiginosa dei suoi sogni.</said></p>
<p n="ITBI0087882"><said direct=False>Il Balli disse:</said><said direct=True> — Pareva una buona dolce furia. Non ho mai visto qualche cosa di simile. —</said><said direct=False> S'era seduto e guardava in aria con quell'occhio da sognatore con cui cercava le idee. Era evidente, ed Emilio ne provò soddisfazione: Amalia moriva amata dell'amore piú nobile che il Balli potesse offrire.</said></p>
<p n="ITBI0087883"><said direct=False>La signora Elena riprese la conversazione al punto ove l'aveva lasciata. Forse quetando Amalia ella non s'era staccata neppure per un istante dal pensiero suo piú caro. Anche il rancore verso i parenti del marito era un elemento della sua vita. Raccontò che essi l'avevano disprezzata, perché era figlia di un commerciante di ferrareccia. </said><said direct=True>— Ad ogni modo —</said><said direct=False> aggiunse — </said><said direct=True>il nome dei Deluigi è un nome onorato.</said></p>
<p n="ITBI0087884"><said direct=False>Emilio si meravigliò della sorte che faceva capitare in casa un membro di quella famiglia nominata tanto spesso da Angiolina. Interrogò subito Elena se avesse altri parenti. Ella disse di no e negò anche che in città vi potesse essere un'altra famiglia di quel nome. Lo negò tanto risolutamente, ch'egli dovette crederle.</said></p>
<p n="ITBI0087885"><said direct=False>Perciò anche durante quella notte il suo pensiero fu attratto da Angiolina. Come nell'epoca che gli pareva tanto lontana in cui Amalia sana non era per lui altro che una persona inquietante, di cui si doveva evitare la vicinanza egli fu invaso da un desiderio cocente di correre da Angiolina per rimproverarla di tanto tradimento, il maggiore ch'ella avesse ordito. Quei Deluigi erano saltati fuori al principio della loro relazione ed erano stati creati i singoli membri della famiglia a seconda del bisogno. Prima era stata la vecchia signora Deluigi, che amava Angiolina come una madre, poi la figlia che la teneva per amica, e infine il vecchio che aveva tentato d'ubbriacarla. Una menzogna ch'era stata ripetuta ad ogni loro colloquio, e per essa scompariva ogni dolcezza dal ricordo di Angiolina. Anche quei rari tratti d'amore ch'ella aveva saputo simulare si rivelavano con limpida evidenza per quello che erano, delle menzogne. Eppure anche quel nuovo tradimento egli lo sentí ben presto quale un nuovo legame. Amalia si moveva invano, affannosamente, nel suo letto di dolore; per lungo tempo egli non la vide. Quando riconquistò un po' di calma, ebbe il dolore di dover riconoscere che quando fosse scomparsa la malattia di Amalia o Amalia stessa, egli sarebbe corso di nuovo da Angiolina. Lungamente, per esercitare su se stesso una pressione, si irrigidì al suo posto e giurò di non ricadere mai piú in quei lacci: </said><said direct=True>— Mai piú, mai piú.</said></p>
<p n="ITBI0087886"><said direct=False>Anche quell'interminabile notte, la piú penosa che egli mai avesse vegliata e che pure poteva divenire oggetto di rimpianto, fuggiva. Un orologio batté le due.</said></p>
<p n="ITBI0087887"><said direct=False>La signora Elena pregò Emilio di procurarle una pezzuola per asciugare la faccia di Amalia. Per non dover lasciare quella stanza, egli — trovate le chiavi — aperse l'armadio della sorella. Fu subito colpito da uno strano odore di medicinali profumati. La poca biancheria era distribuita nei grandi cassetti ch'erano poi riempiti di boccette di varia grandezza. Egli non comprese subito e per vedere meglio prese la candela. Qualche cassetto era pieno fino all'orlo di boccette brillanti lietamente con dei bagliori gialli misteriosi di tesoro rinchiuso; in altri cassetti c'era ancora posto, e la distribuzione era fatta in modo che s'indovinava il proposito di completare ordinatamente la strana collezione. Una sola boccetta era fuori posto, e in quella c'era ancora un resto di liquido trasparente. L'odore del liquido non lasciò luogo a dubbi; doveva essere dell'etere profumato. Il dottor Carini aveva avuto ragione: Amalia aveva cercato l'oblio nell'ebrietà. Non ebbe del rancore verso la sorella neppure per un attimo perché la conclusione a cui corse subito la sua mente fu una sola: Amalia era perduta. Quella scoperta valse perciò a ricondurlo finalmente a lei.</said></p>
<p n="ITBI0087888"><said direct=False>Richiuse accuratamente l'armadio. Non aveva saputo tutelare la vita della sorella; avrebbe ora tentato di conservarne intatta la riputazione.</said></p>
<p n="ITBI0087889"><said direct=False>L'aurora s'avanzava fosca, esitante, triste. Sbiancava la finestra ma lasciava intatta la notte nell'interno della stanza. Parve che un raggio solo vi penetrasse, perché sui cristalli sul tavolo, la luce del giorno si franse colorandovisi, azzurrina e verde, fine e mite. Sulla via soffiava ancora il vento, cogli stessi suoni regolari, trionfali, che aveva avuti quando Emilio aveva abbandonato Angiolina.</said></p>
<p n="ITBI0087890"><said direct=False>Nella stanza invece v'era una grande quiete. Da parecchie ore il delirio di Amalia non si traduceva che in parole mozze. S'era quietata sul fianco destro, la faccia vicinissima alla parete, gli occhi sempre aperti.</said></p>
<p n="ITBI0087891"><said direct=False>Il Balli andò a riposare nella stanza di Emilio. Aveva pregato di non lasciarlo dormire piú di un'ora.</said></p>
<p n="ITBI0087892"><said direct=False>Emilio s'assise di nuovo al tavolo. Si scosse terrorizzato: Amalia non respirava piú. Anche la signora Elena se n'era accorta e si era rizzata. L'ammalata guardava sempre con gli occhi spalancati la parete, e qualche istante appresso riprese a respirare. I primi quattro o cinque respiri parvero di persona sana, e Emilio ed Elena si guardarono sorridendo e pieni di speranza. Ma ben presto quel sorriso morì sulle labbra, perché il respiro di Amalia andò accelerandosi, per appesantirsi poi e quindi cessare di nuovo. La sosta questa volta durò tanto ch'Emilio dallo spavento gridò. Il respiro riprese come prima, calmo per breve tempo, e poi subito affannoso vertiginosamente. Fu uno stadio dolorosissimo per Emilio. Per quanto, dopo un'ora d'intensa attenzione, egli si fosse potuto accertare che quella momentanea cessazione di respiro non era la morte e che la respirazione regolare che seguiva non preludiava alla salute, egli, dall'ansia, tratteneva anche lui il respiro quando cessava quello di Amalia, si abbandonava a sperare pazzamente quando sentiva riprendere quel respiro calmo e ritmico, e soffriva fino alle lagrime al disinganno di vederla ritornare all'affanno.</said></p>
<p n="ITBI0087893"><said direct=False>L'alba illuminava oramai anche il letto. La nuca grigia della signora Elena che, accontentandosi di un riposo superficiale da buona infermiera, teneva reclinata la testa sul petto, appariva tutta d'argento. Per Amalia la notte non sarebbe cessata piú. La testa spiccava ora coi contorni precisi sul guanciale. I capelli neri non avevano mai avuta tanta importanza su quella testa come durante la malattia. Pareva un profilo di persona energica, con gli zigomi sporgenti e il mento aguzzo.</said></p>
<p n="ITBI0087894"><said direct=False>Emilio puntellò le braccia sul tavolo e poggiò la fronte sulle mani. L'ora in cui egli aveva maltrattata Angiolina gli pareva lontana lontana, perché di nuovo egli non si riteneva capace di un'azione simile; non trovava in sé l'energia né la brutalità che c'erano volute a compierla. Chiuse gli occhi e s'addormentò. Gli parve poi d'aver sempre percepito anche nel sonno il respiro di Amalia e di aver continuato a risentirne come prima spavento, speranza e disinganno.</said></p>
<p n="ITBI0087895"><said direct=False>Quando si destò era giorno fatto. Amalia con gli occhi spalancati guardava la finestra. Egli s'alzò e, sentendolo muoversi, ella lo guardò. Quale sguardo! Non piú di febbre, ma di persona stanca a morte, che dell'occhio proprio non interamente disponga e le occorra sforzo e ricerca per guidarlo. </said><said direct=True>— Ma che cosa ho, Emilio? Io muoio!</said></p>
<p n="ITBI0087896"><said direct=False>L'intelligenza era ritornata ed egli, dimenticata l'osservazione fatta su quell'occhio, riebbe intera la speranza. Le disse ch'ella era stata molto male, ma che adesso — si capiva — risanava. L'affetto che si sentiva in cuore traboccò e si mise a piangere dalla consolazione. Baciandola gridò che da allora sarebbero vissuti insieme uniti, uno per l'altro. Gli pareva che tutta quella notte tormentosa non ci fosse stata che per prepararlo a tale inaspettata felice soluzione. Poi ricordò tale scena con vergogna. Pareva a lui stesso di aver voluto approfittare di quel solo lampo di intelligenza in Amalia per quetare la propria coscienza.</said></p>
<p n="ITBI0087897"><said direct=False>La signora Elena accorse per calmarlo e ammonirlo di non agitare l'ammalata. Disgraziatamente Amalia non capiva. Pareva tanto fissa in un'idea unica da averne occupati tutti i sensi: </said><said direct=True>— Dimmi —</said><said direct=False> pregò </said><said direct=True>— che cosa è accaduto? Ho tanta paura! Ho visto te e Vittoria e... —</said><said direct=False> Il sogno s'era mescolato alla realtà, e la sua povera mente fiaccata non sapeva sciogliere la complicata matassa.</said></p>
<p n="ITBI0087898"><said direct=True>— Cerca di capire! —</said><said direct=False> pregò Emilio con calore. </said><said direct=True>— Hai sognato ininterrottamente da ieri. Riposa adesso, e poi penserai. —</said><said direct=False> L'ultima frase era stata detta in seguito a un nuovo gesto della signora Elena la quale perciò attirò a sé l'attenzione di Amalia. </said><said direct=True>— Non è Vittoria —</said><said direct=False> disse la poverina evidentemente tranquillata. Oh, quella non era l'intelligenza che poteva essere considerata quale il nunzio della salute; si manifestava con soli lampi che minacciavano d'illuminare e rendere sensibile il dolore. Emilio ne ebbe altrettanta paura come prima del delirio.</said><said direct=True>— Cerca di capire! — pregò Emilio con calore. </said><said direct=True>— Hai sognato ininterrottamente da ieri. Riposa adesso, e poi penserai. —</said><said direct=False> L'ultima frase era stata detta in seguito a un nuovo gesto della signora Elena la quale perciò attirò a sé l'attenzione di Amalia. </said><said direct=True>— Non è Vittoria —</said><said direct=False> disse la poverina evidentemente tranquillata. Oh, quella non era l'intelligenza che poteva essere considerata quale il nunzio della salute; si manifestava con soli lampi che minacciavano d'illuminare e rendere sensibile il dolore. Emilio ne ebbe altrettanta paura come prima del delirio.</said><said direct=True>— Cerca di capire! —</said><said direct=False> pregò Emilio con calore. </said><said direct=True>— Hai sognato ininterrottamente da ieri. Riposa adesso, e poi penserai. —</said><said direct=False> L'ultima frase era stata detta in seguito a un nuovo gesto della signora Elena la quale perciò attirò a sé l'attenzione di Amalia. </said><said direct=True>— Non è Vittoria —</said><said direct=False> disse la poverina evidentemente tranquillata. Oh, quella non era l'intelligenza che poteva essere considerata quale il nunzio della salute; si manifestava con soli lampi che minacciavano d'illuminare e rendere sensibile il dolore. Emilio ne ebbe altrettanta paura come prima del delirio.</said></p>
<p n="ITBI0087899"><said direct=False>Entrò il Balli. Aveva udita la voce d'Amalia e veniva anche lui, sorpreso dell'insperato miglioramento. </said><said direct=True>— Come sta, Amalia? —</said><said direct=False> le domandò affettuosamente.</said></p>
<p n="ITBI0087900"><said direct=False>Ella lo guardò con un'espressione di sorpresa incredula: </said><said direct=True>— Ma dunque non era un sogno? —</said><said direct=False> Considerò lungamente Stefano; guardò poi il fratello e di nuovo il Balli come se avesse voluto confrontare i due corpi e cercare se a uno dei due fosse mancato l'aspetto della realtà. </said><said direct=True>— Ma Emilio —</said><said direct=False> esclamò, </said><said direct=True>— io non capisco!</said></p>
<p n="ITBI0087901"><said direct=True>— Sapendoti ammalata —</said><said direct=False> spiegò Emilio </said><said direct=True>— ha voluto farmi compagnia questa notte. È sempre il vecchio amico di casa nostra.</said></p>
<p n="ITBI0087902"><said direct=False>Ella non udiva bene: </said><said direct=True>— E Vittoria? —</said><said direct=False> domandò.</said></p>
<p n="ITBI0087903"><said direct=True>— Non è mai stata qui questa donna —</said><said direct=False> disse Emilio.</said></p>
<p n="ITBI0087904"><said direct=True>— Egli ha diritto di far cosí. E tu resta pure con loro —</said><said direct=False> borbottò ella ed ebbe negli occhi un lampo di rancore. Poi dimenticò tutto e tutti guardando la luce alla finestra.</said></p>
<p n="ITBI0087905"><said direct=False>Stefano le disse: </said><said direct=True>— Mi ascolti, Amalia! Io non ho mai conosciuta quella Vittoria di cui ella parla. Sono il suo devoto amico e sono rimasto qui per assisterla.</said></p>
<p n="ITBI0087906"><said direct=False>Ella non ascoltava. Guardava la luce alla finestra con un evidente sforzo per acuire l'occhio semispento. Guardava estatica, ammirando. Ebbe una brutta smorfia che pure rassomigliò a un sorriso.</said></p>
<p n="ITBI0087907"><said direct=True>— Oh —</said><said direct=False> disse </said><said direct=True>— quanti bei fanciulli. —</said><said direct=False> Ammirò lungamente. Il delirio era ritornato. Ci fu però una sosta fra i sogni della notte e le immagini luminose ch'erano vestite del colore dell'aurora. Vedeva bimbi rosei ballare al sole. Un delirio di poche parole. Designava l'oggetto che vedeva e null'altro. La propria vita era dimenticata. Non nominò il Balli, né Vittoria, né Emilio. </said><said direct=True>— Quanta luce —</said><said direct=False> disse affascinata. Anch'ella s'illuminò. Sotto alla pelle diafana si vide salire il sangue rosso e colorarle le gote e la fronte. Ella mutava ma non sentiva se stessa. Guardava le cose che sempre piú s'allontanavano da lei.</said><said direct=True>— Oh —</said><said direct=False> disse </said><said direct=True>— quanti bei fanciulli. —</said><said direct=False> Ammirò lungamente. Il delirio era ritornato. Ci fu però una sosta fra i sogni della notte e le immagini luminose ch'erano vestite del colore dell'aurora. Vedeva bimbi rosei ballare al sole. Un delirio di poche parole. Designava l'oggetto che vedeva e null'altro. La propria vita era dimenticata. Non nominò il Balli, né Vittoria, né Emilio. </said><said direct=True>— Quanta luce —</said><said direct=False> disse affascinata. Anch'ella s'illuminò. Sotto alla pelle diafana si vide salire il sangue rosso e colorarle le gote e la fronte. Ella mutava ma non sentiva se stessa. Guardava le cose che sempre piú s'allontanavano da lei.</said></p>
<p n="ITBI0087908"><said direct=False>Il Balli propose di chiamare il medico. </said><said direct=True>— È inutile —</said><said direct=False> disse la signora Elena che da quel rossore aveva capito a qual punto si fosse.</said></p>
<p n="ITBI0087909"><said direct=True>— Inutile? —</said><said direct=False> domandò Emilio spaventato di sentir ripetuto da altri il proprio pensiero.</said></p>
<p n="ITBI0087910"><said direct=False>Infatti, poco dopo, la bocca d'Amalia si contrasse in quello strano sforzo in cui pare da ultimo anche i muscoli, inetti a ciò, vengano costretti a lavorare per la respirazione. L'occhio guardava ancora. Ella non disse piú alcuna parola. Ben presto al respiro s'unì il rantolo, un suono che pareva un lamento, proprio il lamento di quella persona dolce che moriva. Pareva risultato da una desolazione mite; pareva voluto, un'umile protesta. Era infatti il lamento della materia che, già abbandonata, disorganizzandosi, emette i suoni appresi nel lungo dolore cosciente.</said></p>
<p n="ITBI0087911"><said direct=False>L'immagine della morte è bastevole ad occupare tutto un intelletto. Gli sforzi per trattenerla o per respingerla sono titanici, perché ogni nostra fibra terrorizzata la ricorda dopo averla sentita vicina, ogni nostra molecola la respinge nell'atto stesso di conservare e produrre la vita. Il pensiero di lei è come una qualità, una malattia dell'organismo. La volontà non lo chiama né lo respinge.</said></p>
<p n="ITBI0087912"><said direct=False>Di questo pensiero Emilio lungamente visse. La primavera era passata, ed egli non se n'era accorto che per averla vista fiorire sulla tomba della sorella. Era un pensiero cui non andava congiunto alcun rimorso. La morte era la morte; non piú terribile per le circostanze che l'avevano accompagnata. Era passata la morte, il grande misfatto, ed egli sentiva che i propri errori e misfatti erano stati del tutto dimenticati.</said></p>
<p n="ITBI0087913"><said direct=False>In quel periodo, per quanto poté, visse solitario. Evitò anche il Balli, il quale dopo di essersi contenuto tanto bene al letto di Amalia, aveva già perfettamente dimenticato il breve entusiasmo ch'ella aveva saputo inspirargli. Emilio non gli sapeva perdonare di non essergli piú simile in questo. Era oramai la sola cosa che gli rimproverasse.</said></p>
<p n="ITBI0087914"><said direct=False>Quando la sua commozione s'affievolì, gli sembrò di perdere l'equilibrio. Corse al cimitero. La strada polverosa lo fece soffrire, e indicibilmente, il caldo. Sulla tomba prese la posa del contemplatore, ma non seppe contemplare. La sua sensazione piú forte era il bruciore della cute irritata dal sole, dalla polvere e dal sudore. A casa si lavò e, rinfrescata la faccia, perdette ogni ricordo di quella gita. Si sentí solo, solo. Uscì col vago proposito d'attaccarsi a qualcuno, ma sul pianerottolo dove un giorno aveva trovato il soccorso invocato, ricordò che poco distante poteva trovare una persona che gli avrebbe insegnato a ricordare, la signora Elena. Egli — se lo disse salendo le scale — egli non aveva dimenticata Amalia, la ricordava anche troppo, ma aveva dimenticata la commozione della sua morte. Invece che vederla rantolare nell'ultima lotta, la ricordava quando triste, spossata, con gli occhi grigi lo rimproverava del suo abbandono, oppure quando, sconfortata, riponeva la tazza preparata per il Balli o, infine, ricordava il suo gesto, la sua parola, il suo pianto d'ira e di disperazione. Erano tutti ricordi della propria colpa. Bisognava coprire il tutto con la morte d'Amalia; la signora Elena gliel'avrebbe rievocata. Amalia stessa era stata insignificante nella sua vita. Non ricordava neppure ch'ella avesse dimostrato il desiderio di riavvicinarsi a lui quando egli, per salvarsi da Angiolina, aveva tentato di rendere piú affettuosa la loro relazione. La sua morte sola era stata importante per lui; quella almeno l'aveva liberato dalla sua vergognosa passione.</said></p>
</sample>
<sample><p n="ITBI0087921"><said direct=False>La signora le guardò dietro con un buon sorriso: </said><said direct=True>— Non posso levarle l'abitudine un po' campagnuola d'augurare la buona sera quando porta il lume. Del resto è un uso che non dispiace. Giovanna è tanto buona. Troppo ingenua. È strano di trovare ai nostri tempi una persona ingenua. Viene voglia di guarirla da una malattia tanto adorabile. Quando le racconto qualche cosa dei costumi moderni, fa tanto d'occhi. —</said><said direct=False> Ella rise di cuore. Imitava la persona di cui parlava spalancando i buoni piccoli occhi; pareva la studiasse per goderne di piú.</said></p>
<p n="ITBI0087922"><said direct=False>La biografia della serva aveva interrotta la commozione di Emilio. Per chiarire un dubbio che gli venne, raccontò d'essere stato quel giorno al cimitero. Infatti il suo dubbio fu subito risolto, perché, senz'alcuna esitazione, la signora disse: </said><said direct=True> — Io al cimitero non vado mai. Non ci sono stata dal giorno della morte di sua sorella. —</said><said direct=False> Dichiarò poi ch'ella sapeva oramai che con la morte non si lotta. — Chi è morto è morto e il conforto non può venire che dai vivi. — Aggiunse senz'alcuna amarezza: </said><said direct=True>— Purtroppo, ma è cosí. —</said><said direct=False> Disse poi ch'era stata tolta all'incanto dei ricordi dalla breve assistenza prestata ad Amalia. La tomba del figliuolo non le dava piú quella commozione che sconvolge e rinnova. Parlava veramente i pensieri d'Emilio; certo non piú, quando concluse con un assioma morale: </said><said direct=True>— Vi sono i vivi che hanno bisogno di noi.</said></p>
<p n="ITBI0087923"><said direct=False>Riparlò di Giovanna. Costei, per sua fortuna, era stata colta da una malattia ed Elena l'aveva assistita e salvata. Si erano trovate durante quella malattia. Quando la fanciulla risanò, la signora comprese che suo figlio riviveva in lei. — Piú mite, piú buono, piú riconoscente, oh, tanto riconoscente! — Anche il suo nuovo affetto le dava pensieri e dolori: </said><said direct=True>— Giovanna era innamorata...</said></p>
<p n="ITBI0087924"><said direct=False>Emilio non l'udiva piú. Era occupato tutto dalla soluzione di un grave problema. Andandosene salutò con rispetto sulla porta la serva, quella che aveva trovato il modo di salvare dalla disperazione un suo simile. — Strano — pensò, — sembrerebbe che metà dell'umanità esista per vivere e l'altra per essere vissuta. — Ritornò subito col pensiero al proprio caso concreto: </said><said direct=True>— Angiolina esiste forse solo acciocché io viva.</said></p>
<p n="ITBI0087925"><said direct=False>Camminò tranquillo, rinato, nella notte fresca che era seguita alla giornata afosa. L'esempio della signora Elena gli aveva provato che anche lui poteva trovare ancora nella vita il suo pane quotidiano, la ragione d'essere. Questa speranza l'accompagnò per parecchio tempo; aveva dimenticato tutti gli elementi di cui si componeva la sua misera vita, e credeva che il giorno in cui avesse voluto, avrebbe potuto rinnovarla.</said></p>
<p n="ITBI0087926"><said direct=False>Le prime prove che fece fallirono. Aveva tentato di nuovo l'arte e non gliene era risultata alcuna commozione. Avvicinò delle donne e le trovò poco importanti. — Io amo Angiolina! — pensò.</said></p>
<p n="ITBI0087927"><said direct=False>Un giorno il Sorniani gli raccontò che Angiolina era fuggita col cassiere infedele di una Banca. Il fatto aveva destato scandalo in città.</said></p>
<p n="ITBI0087928"><said direct=False>Fu una sorpresa dolorosissima per lui. Si disse: </said><said direct=True>— M'è fuggita la vita. — Invece, per qualche tempo, la fuga d'Angiolina lo ripose in piena vita, nel piú vivace dei dolori e dei risentimenti. Sognò vendette e amore, come la prima volta in cui l'aveva abbandonata.</said></p>
<p n="ITBI0087929"><said direct=False>Andò dalla madre d'Angiolina, quando già questo risentimento s'era affievolito, come era andato da Elena quando il ricordo d'Amalia aveva minacciato d'attenuarsi. Anche questa visita gli fu imposta da un suo preciso stato d'animo che domandava in quel dato momento un nuovo impulso, tant'è vero che la fece in ore d'ufficio, incapace di ritardarla neppure di minuti.</said></p>
<p n="ITBI0087930"><said direct=False>La vecchia l'accolse con l'antica gentilezza. La stanza d'Angiolina aveva cambiato un po' d'aspetto, denudata di tutte le cianfrusaglie che l'Angiolina aveva raccolte nella sua lunga carriera. Anche le fotografie erano scomparse e dovevano oramai adornare la parete di qualche stanza in altro paese.</said></p>
<p n="ITBI0087931"><said direct=True>— È dunque fuggita? —</said><said direct=False> domandò Emilio con amarezza e ironia. Gustava quell'istante come se avesse parlato ad Angiolina stessa.</said></p>
<p n="ITBI0087932"><said direct=False>La Zarri negò che Angiolina fosse fuggita. Era andata a stare in casa di parenti che abitavano a Vienna. Emilio non protestò, ma poco dopo, cedendo al suo imperioso desiderio, riprese il tono d'accusatore che si era tentato di togliergli. Disse ch'egli aveva previsto tutto. Aveva tentato di correggere Angiolina e di segnarle la via retta. Non vi era riuscito e ne rimaneva scorato; ma era ben peggio per Angiolina, ch'egli non avrebbe lasciata mai, se ella l'avesse trattato altrimenti.</said></p>
<p n="ITBI0087933"><said direct=False>Non avrebbe poi saputo ripetere le parole ch'egli pronunziò in quel momento tanto importante, ma dovettero essere efficacissime, perché la signora Zarri si mise a singhiozzare con certi singhiozzi strani, secchi; gli volse le spalle e se ne andò. Egli la seguì con lo sguardo un po' sorpreso dell'effetto prodotto. I singhiozzi erano certo sinceri; la scuotevano tutta fino ad impedirle il passo.</said></p>
<p n="ITBI0087934"><said direct=True>— Buon giorno, signor Brentani —</said><said direct=False> gli disse, entrando con un bell'inchino e offrendogli la mano, la sorella d'Angiolina. </said><said direct=True>— Mamma è andata di là perché sta poco bene. Se ella vuole ritorni un altro giorno.</said></p>
<p n="ITBI0087935"><said direct=True>— No! —</said><said direct=False> disse Emilio solennemente come se stesse per abbandonare Angiolina. </said><said direct=True>— Io non ritornerò mai piú. —</said><said direct=False> Accarezzò i capelli della fanciulla, piú scarsi, ma del colore identico di quelli di Angiolina. </said><said direct=True>— Mai piú! —</said><said direct=False> ripeté, e con intensa compassione baciò la fanciulla sulla fronte.</said><said direct=True>— No! —</said><said direct=False> disse Emilio solennemente come se stesse per abbandonare Angiolina. </said><said direct=True>— Io non ritornerò mai piú. —</said><said direct=False> Accarezzò i capelli della fanciulla, piú scarsi, ma del colore identico di quelli di Angiolina. </said><said direct=True>— Mai piú! —</said><said direct=False> ripeté, e con intensa compassione baciò la fanciulla sulla fronte.</said>
<said direct=True>— No! —</said><said direct=False> disse Emilio solennemente come se stesse per abbandonare Angiolina. </said><said direct=True>— Io non ritornerò mai piú. —</said><said direct=False> Accarezzò i capelli della fanciulla, piú scarsi, ma del colore identico di quelli di Angiolina. </said><said direct=True>— Mai piú! —</said><said direct=False> ripeté, e con intensa compassione baciò la fanciulla sulla fronte.</said></p>
<p n="ITBI0087936"><said direct=True>— Perché? —</said><said direct=False> domandò lei gettandogli le braccia al collo. Stupefatto egli si lasciò coprire la faccia di baci tutt'altro che infantili.</said></p>
<p n="ITBI0087937"><said direct=False>Quando riuscì a togliersi da quell'abbraccio, la nausea aveva distrutta in lui qualsiasi commozione. Non sentí alcun bisogno di continuare la predica incominciata e se ne andò dopo di aver fatta una carezza paterna, indulgente alla fanciulla, ch'egli non voleva lasciare afflitta.</said></p>
<p n="ITBI0087938"><said direct=False>Una grande tristezza lo colse quando si trovò solo sulla via. Sentiva che la carezza fatta per compiacenza a quella fanciulla segnava proprio la fine della sua avventura.</said></p>
<p n="ITBI0087939"><said direct=False>Egli stesso non sapeva quale periodo importante della sua vita si fosse chiuso con quella carezza.</said></p>
<p n="ITBI0087940"><said direct=False>Lungamente la sua avventura lo lasciò squilibrato, malcontento. Erano passati per la sua vita l'amore e il dolore e, privato di questi elementi, si trovava ora col sentimento di colui cui è stata amputata una parte importante del corpo. Il vuoto però finì coll'essere colmato. Rinacque in lui l'affetto alla tranquillità, alla sicurezza, e la cura di se stesso gli tolse ogni altro desiderio.</said></p>
<p n="ITBI0087941"><said direct=False>Anni dopo egli s'incantò ad ammirare quel periodo della sua vita, il piú importante, il piú luminoso. Ne visse come un vecchio del ricordo della gioventù. Nella sua mente di letterato ozioso, Angiolina subì una metamorfosi strana. Conservò inalterata la sua bellezza, ma acquistò anche tutte le qualità d'Amalia che morì in lei una seconda volta. Divenne triste, sconsolantemente inerte, ed ebbe l'occhio limpido ed intellettuale. Egli la vide dinanzi a sé come su un altare, la personificazione del pensiero e del dolore e l'amò sempre, se amore è ammirazione e desiderio. Ella rappresentava tutto quello di nobile ch'egli in quel periodo avesse pensato od osservato.</said></p>
<p n="ITBI0087942"><said direct=False>Quella figura divenne persino un simbolo. Ella guardava sempre dalla stessa parte, l'orizzonte, l'avvenire da cui partivano i bagliori rossi che si riverberavano sulla sua faccia rosea, gialla e bianca. Ella aspettava! L'immagine concretava il sogno ch'egli una volta aveva fatto accanto ad Angiolina e che la figlia del popolo non aveva compreso.</said></p>
<p n="ITBI0087943"><said direct=False>Quel simbolo alto, magnifico, si rianimava talvolta per ridivenire donna amante, sempre però donna triste e pensierosa. Sí! Angiolina pensa e piange! Pensa come se le fosse stato spiegato il segreto dell'universo e della propria esistenza; piange come se nel vasto mondo non avesse piú trovato neppure un Deo gratias qualunque.</said></p>
</sample>
<sample><p n="ITBI0087681"><said direct=False>Dovette subito accorgersi ch'ella la comprendeva meglio di lui. Con grande accortezza ella osservò che per sapere come si dovesse comportarsi, bisognava prima di tutto sapere se il Volpini credesse nelle notizie ch'egli dava per sicure o se avesse scritta quella lettera tentando con essa di appurare vaghe voci raccolte; e poi, l'aveva scritta con la ferma intenzione di prendere congedo, oppure per minaccia e pronto a cedere al primo passo che Angiolina avrebbe fatto verso di lui? Emilio dovette rileggere quello scritto e gli fu forza ammettere che il Volpini affastellava troppi argomenti per averne uno solo di assolutamente buono. Di nomi non citava che quello del Merighi. </said><said direct=True>— Quanto a questo so ben io come rispondere, —</said><said direct=False> disse Angiolina con grande ira. </said><said direct=True>— Egli dovrà pur riconoscere d'avermi posseduta per primo.</said></p>
<p n="ITBI0087682"><said direct=False>Messo su quella via, Emilio fece un'osservazione che corroborò il modo di vedere di Angiolina. Nella chiusa magniloquente, il Volpini dichiarava che la lasciava, prima di tutto perché lo tradiva, e poi perché la trovava freddissima con lui e sentiva ch'ella non lo amava. Era quello il momento di lagnarsi di un difetto, ch'era forse il solo di carattere, se gli altri rimproveri avevano quella serietà che lo scrivente aveva voluto far credere? Ella gli fu gratissima di quell'appunto che confermava all'evidenza la giustezza della propria interpretazione e non ricordò ch'era stata lei ad avviarlo a quella ricerca. Oh, ella non era una letterata né ci teneva ad essere lodata. Si trovava nella lotta e impugnava con la stessa energia ogni arme che le sembrasse efficace, senza curarsi di vedere chi l'avesse costruita.</said></p>
<p n="ITBI0087683"><said direct=False>Ella non volle scrivere subito al Volpini perché aveva da correre via essendo attesa dalla signora Deluigi; ma a mezzodì si sarebbe trovata in casa e pregava Emilio di venirci anche lui. Lo aspettava, e fino a quell'ora, tanto lui quanto lei dovevano pensare unicamente a quell'oggetto. Anzi egli doveva portare con sé in ufficio quella lettera per studiarla con comodità.</said></p>
<p n="ITBI0087684"><said direct=False>Uscirono insieme, ma ella lo prevenne che si dovevano dividere prima d'entrare in città. Ella non aveva piú alcun dubbio che a Trieste vi fossero delle persone incaricate di spiarla per conto del Volpini: </said><said direct=True>— Infame!</said><said direct=False> esclamò con enfasi. </said><said direct=True> — M'ha rovinata! —</said><said direct=False> Odiava il suo antico promesso, come se fosse stato veramente lui a rovinarla. — Ora, naturalmente, egli sarebbe lieto di liberarsi del suo impegno, ma avrà da fare con me. — Confessò ch'ella l'odiava profondamente. Le faceva fastidio come una sucida bestia. — Sei stato tu la colpa che mi sono data a lui. — Vedendolo sorpreso di quell'incolpazione, fatta per la prima volta con violenza, ella si corresse: </said><said direct=True>— Se non per tua colpa, certo per amor tuo.</said></p>
<p n="ITBI0087685"><said direct=False>Con queste dolci parole lo lasciò ed egli restò convinto che l'incolpazione non era stata fatta per altro motivo che per indurlo ad appoggiarla con tutte le forze in quella lotta ch'ella stava per imprendere contro il Volpini.</said></p>
<p n="ITBI0087686"><said direct=False>Egli la seguì per un pezzo e vedendola in mezzo alla via, offrirsi sfacciatamente con l'occhio ad ogni passante, fu ripreso dalla sua malattia che dominò ogni altro suo sentimento. Dimenticando la paura che ella s'aggrappasse a lui, egli ebbe una gioia intensa dell'accaduto. L'abbandono del Volpini le faceva sentire bisogno di lui e mezzodì, per un'altra ora intera egli avrebbe potuto tenerla tutta per sé e sentirla intimamente sua.</said></p>
<p n="ITBI0087687"><said direct=False>Nella città laboriosa, in cui a quell'ora nessuno camminava per diporto, la figura di Angiolina, morbida e colorita, con quel passo calmo e quell'occhio attento a tutt'altra cosa che alla propria strada, attirava l'attenzione di tutti. Ed egli sentí che, vedendola, si doveva immediatamente pensare all'alcova per cui ella era fatta. Non uscì per tutta la mattina dall'eccitazione che aveva prodotta in lui quell'immagine.</said></p>
<p n="ITBI0087688"><said direct=False>Si propose di far sentire a mezzodì ad Angiolina il valore del proprio aiuto, e di fruire di tutti i vantaggi che quella posizione eccezionale gli offriva. Fu ricevuto dalla vecchia Zarri, che con grande gentilezza lo invitò ad accomodarsi in stanza della figlia. Egli, stanco della salita che aveva fatta rapidamente, si assise, sicuro di veder comparire Angiolina. </said><said direct=True>— Non c'è ancora —</said><said direct=False> disse la vecchia guardando verso il corridoio come se anche lei si fosse attesa di veder capitare la figlia.</said></p>
<p n="ITBI0087689"><said direct=True>— Non c'è? —</said><said direct=False> chiese Emilio provando una delusione tanto dolorosa da indurlo persino a non credere alle proprie orecchie.</said></p>
<p n="ITBI0087690"><said direct=True>— Non capisco perché ritardi —</said><said direct=False> continuò la vecchia, sempre guardando fuori della porta. </said><said direct=True>— Sarà stata trattenuta dalla signora Deluigi.</said></p>
<p n="ITBI0087691"><said direct=True>— Fino a che ora potrebbe tardare? —</said><said direct=False> domandò egli.</said></p>
<p n="ITBI0087692"><said direct=True>— Non so, —</said><said direct=False> rispose l'altra con una grande ingenuità. </said><said direct=True>— Potrebbe essere qui subito, ma se ha pranzato dalla signora Deluigi, allora potrebbe tardare anche fino a questa sera. —</said><said direct=False> Stette zitta per un istante, molto pensierosa e poi, piú sicura, soggiunse: </said><said direct=True>— Non credo però che resti a pranzo fuori di casa, perché il suo pranzo è pronto di là.</said></p>
<p n="ITBI0087693"><said direct=False>Acuto osservatore, Emilio s'accorse benissimo che tutti quei dubbi erano finti, e che la vecchia doveva sapere che Angiolina non sarebbe venuta tanto presto. Ma, come sempre, la sua forza d'osservazione gli fu di piccola utilità. Trattenuto dal desiderio, attese lungamente, mentre la madre di Angiolina gli faceva compagnia, silenziosa, seria tanto, che poi nel ricordo Emilio la scoperse ironica. La piú piccola delle figlie era venuta a porsi accanto alla madre e si soffregava sul fianco di costei come un gattino sullo stipite di una porta.</said></p>
<p n="ITBI0087694"><said direct=False>Egli se ne andò sconfortato, congedato dai saluti gentilissimi della vecchia e della fanciulla. Egli accarezzò i capelli di quest'ultima, che avevano il colore di quelli dell'Angiolina. In genere, salvo la rosea salute, ella andava somigliando alla sorella.</said></p>
<p n="ITBI0087695"><said direct=False>Pensò che forse sarebbe stato saggio partito vendicarsi di quel tiro d'Angiolina, non andando da lei finché ella non l'avesse chiamato. Ora che ne aveva bisogno sarebbe venuta ben presto in cerca di lui. Ma la sera, subito dopo l'ufficio, egli rifece la strada proponendosi intanto d'indagare la causa di quell'inesplicabile assenza. Era possibilissimo che si fosse trattato di un caso di forza maggiore.</said></p>
<p n="ITBI0087696"><said direct=False>Trovò Angiolina ancora vestita come quando l'aveva accompagnata la mattina. Era rientrata in quell'istante. Ella si lasciò baciare ed abbracciare con la dolcezza che usava quando aveva bisogno di ottenere un perdono. Le sue guance erano in fiamme e la sua bocca puzzava di vino. </said><said direct=True>— Infatti ho bevuto molto —</said><said direct=False> disse ella subito ridendo. </said><said direct=True>— Il signor Deluigi, un vecchio cinquantenne, s'era proposto di farmi prendere una sbornia; ma non c'è riuscito mica, veh! —</said><said direct=False> Eppure doveva esserci riuscito meglio di quanto ella credesse, e ne faceva fede la sua smodata allegria. Si contorceva dalle risa. Era bellissima, con quell'insolito rossore alle guance e gli occhi lucenti. Egli la baciò nella bocca spalancata, sulle gengive rosse, ed ella lo lasciò fare, passiva come se il caso non fosse suo. Continuava a ridere, e raccontava, a frasi smozzicate, che non soltanto il vecchio, ma tutta la famiglia aveva preso l'impegno di farle perdere la testa e che sebbene fossero in tanti, non c'erano riusciti. Egli tentò di renderla ragionevole parlandole del Volpini. —</said><said direct=True> Lasciami in pace con quella roba! —</said><said direct=False> gridò Angiolina e, visto ch'egli insisteva, ella senza rispondere, lo baciò e abbracciò come egli aveva fatto sino allora con lei, nella bocca e sul collo, aggressiva come non era stata mai e finirono sul letto, ella col cappellino ancora in testa e col soprabito indosso. La porta era rimasta spalancata, ed era difficile che i suoni di quella battaglia non fossero arrivati sino alla cucina ove si trovavano il padre, la madre e la sorella d'Angiolina.</said></p>
<p n="ITBI0087697"><said direct=False>L'avevano ubbriacata davvero. Strana casa quella di quei signori Deluigi. Egli non portò con sé alcun rancore contro Angiolina perché la sua soddisfazione, quella sera, era stata proprio perfetta.</said></p>
<p n="ITBI0087698"><said direct=False>Il giorno dopo si ritrovarono a mezzodì ambedue di umore eccellente. Angiolina assicurò che la madre non s'era accorta di nulla. Poi disse che deplorava d'essersi lasciata cogliere in quello stato. La colpa non era sua:</said><said direct=True> — Quel maledetto vecchio Deluigi!</said></p>
<p n="ITBI0087699"><said direct=False>Egli la tranquillò, assicurandola che se fosse dipeso da lui ella si sarebbe ubbriacata una volta al giorno. Poi composero la lettera al Volpini con un'accuratezza di cui non sarebbero sembrati capaci nello stato d'animo in cui si trovavano.</said></p>
<p n="ITBI0087700"><said direct=False>Angiolina era potuta sembrare superiore nell'interpretazione della lettera del Volpini; la risposta colò intera dalla penna esperta di Emilio.</said></p>
<p n="ITBI0087701"><said direct=False>Ella avrebbe voluto scrivere una lettera d'insolenze; voleva sfogare in essa soltanto l'indignazione di una ragazza onesta, sospettata a torto. — Anzi — osservò con un'ira magnanima — se il Volpini fosse qui, gli darei uno schiaffo, senz'addurre alcuna giustificazione. Sarebbe subito convinto d'aver avuto torto.</said></p>
<p n="ITBI0087702"><said direct=False>Non c'era male, ma Emilio voleva procedere con maggior cautela. Con grande ingenuità e senza che ella pensasse d'offendersene, le raccontò ch'egli, per studiare con piú facilità il problema, s'era posta la domanda: nei panni d'Angiolina come si sarebbe comportata una ragazza onesta? Non raccontò che aveva concretata la donna onesta in Amalia e s'era chiesto come la sorella si sarebbe comportata nel caso in cui avesse avuto da rispondere alla lettera del Volpini; le comunicò i risultati ottenuti. La donna onesta avrebbe provato da prima una grande, enorme sorpresa; poi il dubbio che si trattasse di un malinteso e in fine, ma appena in fine, il sospetto orribile che tutta la lettera fosse da attribuirsi al desiderio dell'amante di sottrarsi ai suoi impegni. Angiolina fu incantata di tutta quella ricostruzione di un processo psicologico, ed egli si mise subito al lavoro.</said></p>
<p n="ITBI0087703"><said direct=False>Ella gli sedette accanto zitta zitta. Si lavorava per lei e, appoggiata con una mano sul suo ginocchio, la testa vicinissima alla sua per poter leggere subito quello ch'egli via via scriveva, gli si faceva sentire senza incomodarlo punto nello scrivere. Quella vicinanza tolse alla lettera l'aspetto di rigida preparazione e — se non fosse stata destinata ad un uomo come il Volpini — anche l'efficacia, perché perdette la misura dignitosa ch'egli aveva pensato di dover darle. Perciò penetrò in quelle frasi qualche cosa di Angiolina. Gli venivano alla penna dei grossi paroloni ed egli li lasciava correre beato di vederla estatica dall'ammirazione, con la stessa espressione con la quale giorni prima aveva guardato, nello studio, il Balli.</said></p>
<p n="ITBI0087704"><said direct=False>Poi, senza rileggerla, ella si mise a copiare quella prosa, soddisfattissima di potervi apporre la propria firma. Ella era apparsa ben piú intelligente quando aveva ragionato sul modo di comportarsi, che non ora nella sua incondizionata approvazione. Copiando non seppe dare alla lettera la sua attenzione, perché la calligrafia le dava molto da fare.</said></p>
<p n="ITBI0087705"><said direct=False>Guardando l'esterno della busta chiusa, ella chiese improvvisamente se il Balli non avesse piú parlato del veglione cui aveva promesso di condurla. Il moralista che sonnecchiava in Emilio non si destò, ma egli sconsigliò di andare a quel veglione per la paura che il Volpini lo risapesse. Ella però aveva delle risposte che toglievano qualunque dubbio. — Adesso poi ci vado al veglione. Finora, per rispetto a quell'infame, non ci ero andata, ma adesso! Magari lo risapesse.</said></p>
<p n="ITBI0087706"><said direct=False>Emilio insistette per vederla quella sera. Nel pomeriggio ella doveva posare al Balli, poi doveva correre un istante dalla signora Deluigi; perciò non potevano trovarsi che tardi. Ella accordò l'appuntamento visto che — come dichiarò — per il momento, non sapeva negargli nulla; ma non nella stanza della Paracci, perché voleva essere a casa di buon'ora. Come nei tempi migliori del loro amore, avrebbero passeggiato insieme a Sant'Andrea, e poi egli l'avrebbe accompagnata a casa. Ella era ancora abbattuta — aveva bevuto tanto vino il giorno prima — e aveva bisogno di riposo. A lui la proposta non dispiacque affatto. Era una delle sue caratteristiche essenziali quella di compiacersi nella rievocazione sentimentale del passato. Quella sera avrebbe analizzato di nuovo il colore del mare e del cielo e dei capelli d'Angiolina.</said></p>
<p n="ITBI0087707"><said direct=False>Ella lo congedò e, per ultimo saluto, lo pregò di imbucare la lettera al Volpini. Cosí egli si trovò in mezzo alla via con quella lettera in mano, segno palpabile dell'azione piú bassa ch'egli avesse compiuto in vita sua, ma di cui aveva coscienza soltanto allora che Angiolina non era piú seduta accanto a lui.</said></p>
<p n="ITBI0087708"><said direct=False>Era già entrato in casa, e nel tinello, col cappello in mano, stava titubante, dubbioso se sfuggire alla noia di rimanere un'ora a faccia a faccia con la muta sorella. In quella sentí dalla stanza di Amalia il suono di due o tre parole confuse, poi una frase intera: </said><said direct=True>— Via di qua, brutta bestiaccia. —</said><said direct=False> Trasalí! La voce era alteratissima dalla fatica o dall'emozione, tale che somigliava a quella della sorella soltanto come un urlo uscito involontariamente dalla gola può somigliare alla voce modulata di chi dice. Ella ora dormiva e sognava di giorno?</said></p>
<p n="ITBI0087709"><said direct=False>Aperse la porta evitando di far rumore e gli si presentò agli occhi uno spettacolo del cui ricordo non seppe mai piú liberarsi. Durante tutta la sua vita bastò che i suoi sensi fossero colpiti dall'uno o dall'altro dei particolari di quella scena, per ricordarla immediatamente tutta, per fargliene sentire lo spavento, l'orrore. Alcuni villici passavano cantando per una via vicina e il loro canto monotono chiamò poi sempre le lagrime agli occhi d'Emilio. Tutti i suoni che gli giungevano erano monotoni, senza calore e senza senso. In un appartamento vicino, un dilettante maldestro stonava sul pianoforte un valzer volgare. Quel valzer sonato cosí — e lo riudì spesso — gli parve una marcia funebre. Anche l'ora, lieta, divenne triste per lui. Il meriggio era trascorso da poco e dalle finestre di faccia veniva riflesso nella stanza solitaria tanto sole da abbacinare. Eppure il ricordo di quel momento andò sempre congiunto ad una sensazione di oscurità e di freddo raccapricciante.</said></p>
<p n="ITBI0087710"><said direct=False>Le vesti di Amalia giacevano sparse al suolo ed una gonna aveva impedito alla porta d'aprirsi tutta; alcuni panni giacevano sotto il letto, la camicetta era chiusa fra le due vetriate della finestra e i due stivali, con evidente accuratezza, erano posti proprio nel centro del tavolo.</said></p>
<p n="ITBI0087711"><said direct=False>Amalia seduta sulla sponda del letto, coperta della sola corta camicia, non s'era avvista della venuta del fratello e continuava a fregare con le mani le gambe sottili come fuscelli. Dinanzi a quella nudità Emilio ebbe la sorpresa ed il fastidio di trovarla somigliante a quella di un ragazzo malnutrito.</said></p>
<p n="ITBI0087712"><said direct=False>Non comprese subito di trovarsi dinanzi ad una delirante. Non s'accorse dell'affanno; attribuì la respirazione romorosa e congiunta a tanta fatica da moverle persino i fianchi, alla posizione affaticante. Il primo suo sentimento fu d'ira: lasciato libero da Angiolina, trovava pronta quell'altra per dargli noie e dolori. </said><said direct=True>— Amalia! che fai? —</said><said direct=False> le chiese rimproverando.</said></p>
<p n="ITBI0087713"><said direct=False>Ella non lo udì mentre doveva percepire i suoni del valzer, perché ne segnava il ritmo nel lavorìo a cui era intenta sulla propria gamba.</said></p>
<p n="ITBI0087714"><said direct=True>— Amalia! —</said><said direct=False> ripeté debolmente, sbigottito dall'evidenza di quel delirio. Le toccò con la mano la spalla. Allora ella si volse. Da prima guardò la mano di cui aveva sentito il contatto, poi lui in faccia; nell'occhio ravvivato dalla febbre null'altro che lo sforzo di vedere, le guance infiammate, le labbra violacee, asciutte, informi come una ferita vecchia che non sa piú rimarginare. Poi l'occhio corse alla finestra inondata di sole e subito, forse ferito da tanta luce, ritornò alle gambe nude ove si fermò con attenta curiosità.</said></p>
<p n="ITBI0087715"><said direct=True>— Oh, Amalia! —</said><said direct=False> gridò egli lasciando che il suo spavento si manifestasse in quel grido, che forse avrebbe potuto richiamarla in sé. L'uomo debole teme il delirio e la pazzia come malattie contagiose; il ribrezzo che ne provò Emilio fu tale che gli toccò di farsi forza per non abbandonare quella stanza. Vincendo la propria violenta ripulsione, toccò di nuovo la spalla della sorella: </said><said direct=True>— Amalia! Amalia! —</said><said direct=False> gridò. Chiamava aiuto.</said></p>
<p n="ITBI0087716"><said direct=False>Si sentí un po' sollevato, accorgendosi ch'ella lo aveva udito. Lo aveva guardato una seconda volta, pensierosa, come se avesse cercato di comprendere la ragione di quei gridi e di quella replicata pressione sulla sua spalla. Si toccò il petto, come se in quell'istante si fosse accorta dell'affanno che la tormentava. Poi ridimenticò Emilio e l'affanno: </said><said direct=True>— Oh, sempre bestie! —</said><said direct=False> e la voce alterata pareva annunziasse prossimo il pianto. Stropicciò con ambe le mani le gambe; con brusco movimento si chinò come se avesse voluto sorprendere un animale pronto a fuggire. Si trovò nella destra un dito del proprio piede; lo coperse con la mano che poi sollevò chiusa come se avesse afferrato qualche cosa. Era vuota però ed ella la guardò piú volte; poi ritornò al piede pronta a curvarsi di nuovo per ritornare a quella strana caccia.</said></p>
<p n="ITBI0087717"><said direct=False>Un nuovo brivido di freddo che la colse ricordò ad Emilio ch'egli doveva indurla a ripararsi nel letto. Vi si accinse con un fremito doloroso al pensiero di dover forse usare la forza. Gli riuscì invece facilissimo perché ella obbedì alla prima pressione imperiosa della sua mano; portò senza pudore una gamba dopo l'altra sul letto e si lasciò ricoprire. Ma per un'inesplicabile esitazione si puntellò con un braccio sul letto quasi non volesse adagiarvisi tutta. Ben presto non poté resistere in quella posizione e s'abbandonò sul guanciale emettendo per la prima volta un suono intelligente di dolore: </said><said direct=True>— Oh! Dio mio! Dio mio!</said></p>
<p n="ITBI0087718"><said direct=True>— Ma che cosa ti è accaduto? —</said><said direct=False> domandò Emilio, che, per quel solo suono assennato, credette di poterle parlare come a persona che disponga dei suoi sensi.</said></p>
<p n="ITBI0087719"><said direct=False>Ella non rispose, di nuovo occupata ad indagare quello che la inquietava anche sotto alle coltri. Si rannicchiò tutta, portò le mani alle gambe, e parve che, per far riuscire il tranello che meditava contro le cose o gli animali che la torturavano, sapesse perfino rendere meno romoroso il respiro. Trasse poi a sé le mani che con una sorpresa incredula trovò di nuovo vuote. Per qualche tempo, di sotto alle coperte, le venne un'angoscia che le faceva dimenticare quell'altra tanto violenta dell'affanno.</said></p>
<p n="ITBI0087720"><said direct=True>— Stai meglio? —</said><said direct=False> le chiese Emilio, pregando. Voleva consolarsi al suono della propria voce, che modulò dolcemente, cercando di dimenticare la minaccia di violenza che aveva pesato su di lui. Si piegò a lei per farsi intendere meglio.</said></p>
<p n="ITBI0087721"><said direct=False>Ella lo guardò lungamente esalandogli in faccia il soffio frequente e debole del suo respiro. Lo riconobbe. Il calore del letto doveva pur averle aperti i sensi. Per quanto poi ella delirasse, egli non dimenticò d'essere stato riconosciuto. Evidentemente ella andava migliorando. — Adesso andiamo via da questa casa — ella aveva detto facendo comprendere ogni sillaba. Aveva stesa anche una gamba per uscire dal letto, ma, avendola egli trattenuta con troppa piú violenza di quanta fosse occorsa, si rassegnò subito e dimenticò il proposito che l'aveva spinta a quell'atto.</said></p>
<p n="ITBI0087722"><said direct=False>Lo ripeté poco dopo, ma non piú con la stessa energia e pareva rammentasse che le fosse stato imposto di coricarsi e vietato di uscire dal letto. Parlava ora. Le pareva che avessero cambiato di casa e che ci fosse molto da fare, affannosamente da fare per mettere tante cose in ordine. — Dio mio. Tutto è sucido qui. Io me n'ero accorta ma tu ci sei voluto venire. Ed ora? Non andiamo?</said></p>
<p n="ITBI0087723"><said direct=False>Egli cercò di calmarla secondandola. L'accarezzò, dicendole che non vedeva che tutto fosse tanto sucido, e che ora che si trovavano in quella casa sarebbe stato meglio di rimanerci.</said></p>
<p n="ITBI0087724"><said direct=False>Amalia udí quello che egli disse ma udì anche delle parole ch'egli non aveva dette; poi disse: </said><said direct=True>— Se tu vuoi, io devo far cosí. Restiamo, ma... tanto sudiciume... —</said><said direct=False> Le colarono due sole lagrime dagli occhi fino allora asciutti; rotolarono come due perle sulle guance infocate.</said></p>
<p n="ITBI0087725"><said direct=False>Poco dopo dimenticò quel dolore ma il delirio glie ne creò di nuovi. Era stata in pescheria e non vi aveva trovato pesce: </said><said direct=True>— Non capisco! Perché tengono la pescheria se non ci hanno del pesce? Fanno camminare tanto, tanto, con questo freddo. —</said><said direct=False> L'avevano spedito via tutto e non c'era piú del pesce per loro. Tutto quel dolore e l'affanno parevano provocati da tale fatto. Le sue parole fievoli e rese ritmiche dall'affanno erano sempre interrotte da qualche suono d'angoscia.</said></p>
<p n="ITBI0087726"><said direct=False>Egli non l'ascoltava piú: bisognava uscire in qualche modo da quella situazione, bisognava trovare la maniera di chiamare un medico. Tutte le idee suggeritegli dalla disperazione furono da lui esaminate come se fosse stato possibile di metterle in atto. Guardò intorno a sé per trovare una corda onde legare l'ammalata al letto e poter lasciarla sola; fece un passo verso la finestra, per chiamare di là soccorso, e infine, dimenticando che non era possibile di farsi comprendere da Amalia, si mise a parlarle per ottenerne la promessa che sarebbe stata tranquilla durante la sua assenza. Premendole dolcemente le coperte sulle spalle per significarle che doveva rimanere coricata, le disse: </said><said direct=True>— Starai cosí, Amalia? Me lo prometti?</said></p>
<p n="ITBI0087727"><said direct=False>Ella oramai parlava di vestiti. Ne avevano per un anno e perciò non c'era da far spese per un anno intero. — Non siamo ricchi ma abbiamo tutto, tutto. — La signora Birlini però poteva guardarli dall'alto in basso perché aveva di piú. Ma Amalia era contenta che quella signora ne avesse di piú, perché le voleva bene. Il balbettìo continuava puerile e buono ed era straziante di udirla dichiararsi tanto lieta in mezzo a tante sofferenze.</said></p>
<p n="ITBI0087728"><said direct=False>Urgeva di prendere una risoluzione. Il delirio di Amalia non le aveva dato né un gesto né una parola violenta e, toltosi allo stupore da cui era stato colto sin dal momento in cui l'aveva trovata in quello stato, Emilio uscì dalla stanza e corse alla porta di casa. Avrebbe chiamato il portinaio, poi sarebbe corso da un dottore oppure dal Balli a prendere consiglio. Non sapeva ancora quello che avrebbe fatto, ma bisognava correre per salvare quella disgraziata. Oh, quale dolore ricordarne la compassionevole nudità!</said></p>
<p n="ITBI0087729"><said direct=False>Sul pianerottolo si fermò esitante. Sarebbe voluto ritornare ad Amalia per vedere se ella non avesse approfittato della sua assenza per commettere qualche atto da delirante. Si poggiò col petto sulla ringhiera per vedere se qualcuno salisse. Si curvò per vedere piú lontano e per un istante, un attimo, il suo pensiero si pervertì; dimenticò la sorella che, forse, agonizzava lí accanto, e ricordò che, proprio in quella posizione, egli usava aspettare Angiolina. Questo pensiero in quel breve istante fu tanto potente che egli, sforzandosi di veder lontano, cercò di vedere, anziché il soccorso invocato, la figura colorita dell'amante. Si rizzò nauseato.</said></p>
<p n="ITBI0087730"><said direct=False>Una porta al piano superiore s'aperse e si richiuse. Qualcuno — il soccorso — scendeva a lui. Egli salì d'un solo slancio una rampa e si trovò di fronte ad un'alta e forte figura femminile. Alta e forte e bruna; altro non vide, ma trovò subito le parole opportune: </said><said direct=True>— Oh, signora! —</said><said direct=False> pregò. </said><said direct=True>— M'aiuti! Io farei per qualunque mio simile quello che domando a lei.</said></p>
<p n="ITBI0087731"><said direct=True>— Ella è il signor Brentani? —</said><said direct=False> domandò con voce dolce e la bruna figura che veramente aveva fatto già atto di fuggire si fermò.</said></p>
<p n="ITBI0087732"><said direct=False>Egli raccontò che ritornato a casa poco prima, aveva trovato la sorella in preda a un delirio tale che non osava di lasciarla sola come avrebbe dovuto per chiamare un medico.</said></p>
<p n="ITBI0087733"><said direct=False>La signora discese: </said><said direct=True>— La signorina Amalia? Poverina! Vengo con lei, subito, ben volentieri. —</said><said direct=False> Ella era vestita a lutto. Emilio pensò ch'ella dovesse essere religiosa e, dopo una lieve esitazione, disse: </said><said direct=True>— Dio ne la rimeriti.</said></p>
<p n="ITBI0087734"><said direct=False>La signora lo seguì nella stanza d'Amalia. Emilio fece quei pochi passi con un'angoscia indicibile. Chissà quale nuovo spettacolo lo attendeva. Nella stanza vicina non si sentiva alcun rumore, mentre a lui era sembrato che il respiro d'Amalia dovesse essere udito in tutta la casa.</said></p>
<p n="ITBI0087735"><said direct=False>La trovò voltata contro il muro. Parlava ora di un incendio; vedeva fiamme che non potevano farle altro male che mandarle un calore terribile. Egli si chinò a lei e per richiamare la sua attenzione la baciò sulle gote infiammate. Quando ella si volse a lui, egli volle assistere, prima d'andarsene, all'impressione che avrebbe fatta sulla fanciulla la vista della compagna che le lasciava. Amalia guardò la nuova venuta per un solo istante, con piena indifferenza.</said></p>
<p n="ITBI0087736"><said direct=True>— Io gliel'affido —</said><said direct=False> disse Emilio alla signora. Poteva farlo. La signora aveva una faccia dolce di madre; i suoi piccoli occhi si posavano su Amalia pieni di pietà. </said><said direct=True>— La signorina mi conosce —</said><said direct=False> disse ella e sedette accanto al letto. </said><said direct=True>— Sono Elena Chierici e sto qui al terzo piano. Ricorda quel giorno in cui ella mi prestò il termometro per misurare la febbre a mio figlio?</said></p>
<p n="ITBI0087737"><said direct=False>Amalia la guardò: </said><said direct=True>— Sí, ma brucia e brucerà sempre.</said></p>
<p n="ITBI0087738"><said direct=True>— Non brucerà sempre —</said><said direct=False> disse la signora Elena chinandosi a lei con un buon sorriso d'incoraggiamento e gli occhi umidi dalla compassione. Pregò Emilio di darle, prima di uscire, una boccia d'acqua e un bicchiere. Per Emilio fu un affar serio trovare quelle cose in una casa ch'egli aveva abitata con l'incuria di chi sta in un albergo.</said></p>
<p n="ITBI0087739"><said direct=False>Non subito Amalia comprese che in quel bicchiere le era offerto un refrigerio; poi bevve a piccoli sorsi, avidamente. Quando si lasciò ricadere sul guanciale trovò un nuovo sollievo: il morbido braccio di Elena vi si era steso e la sua testina riposava ora sorretta con pietà. Un'onda di riconoscenza gonfiò il petto ad Emilio e, prima d'uscire, egli la tradusse in una stretta di mano ad Elena.</said></p>
<p n="ITBI0087740"><said direct=False>Corse allo studio del Balli e s'imbatté nell'amico che ne usciva. Pensò che forse vi avrebbe trovata Angiolina; respirò trovando il Balli solo. Sul proprio contegno durante la breve parte di quella giornata in cui egli aveva immaginato si potesse ancora intraprendere qualche cosa per Amalia, egli non ebbe mai rimorsi. In quelle ore egli non pensò che alla sorella, e se si fosse imbattuto in Angiolina, avrebbe trasalito dolorosamente, solo perché quella vista gli avrebbe ricordata la propria colpa.</said></p>
<p n="ITBI0087741"><said direct=True>— Oh, Stefano! M'accadono delle cose tanto gravi! —</said><said direct=False> Entrò nello studio, s'assise sulla sedia piú vicina alla porta e, celandosi il volto nelle mani, scoppiò in singhiozzi disperato. Non avrebbe saputo dire perché proprio allora si fosse sciolto in lagrime. Incominciava a riaversi del fiero colpo ricevuto e otteneva dal dolore riflesso lo sfogo necessario, oppure era la vicinanza del Balli — il quale ci doveva aver la sua parte nella malattia d'Amalia, — la causa di quell'emozione tanto acuta? Certo è ch'egli stesso poi s'accorse di compiacersi d'aver dato al proprio dolore un'espressione violenta; per se stesso e pel Balli. Tutto si mitigava e addolciva nel pianto; egli si sentiva sollevato e migliorato. Avrebbe dedicato il resto della vita ad Amalia. Anche se — come egli credeva — ella fosse stata pazza, l'avrebbe tenuta presso di sé non piú come sorella ma come figlia. E in quel pianto si compiacque tanto da dimenticare quale urgenza ci fosse di chiamare un medico. Era proprio là il suo posto, era là ch'egli doveva agire a vantaggio di Amalia. Nell'eccitazione in cui si trovava, qualunque impresa gli parve facile e, colla sola manifestazione del proprio dolore, pensò che avrebbe fatto dimenticare tutto il passato anche al Balli. Gli avrebbe finalmente fatto conoscere Amalia, mite, buona e sventurata com'era.</said></p>
<p n="ITBI0087742"><said direct=False>Raccontò in tutti i particolari la scena di poco prima: il delirio, l'affanno di Amalia e il lungo tempo in cui egli, trovandosi solo, non s'era potuto allontanare da quella stanza fino all'intervento provvidenziale della signora Chierici.</said></p>
<p n="ITBI0087743"><said direct=False>Il Balli prese l'aspetto di persona sorpresa da una mala nuova — non certo l'aspetto sperato da Emilio e con l'energia che in quello stato d'animo doveva essergli facile, consigliò di correre a chiamare il dottor Carini. Gli era stato descritto quale un buon medico; per di piú era suo intimo ed egli l'avrebbe saputo interessare alla sorte di Amalia.</said></p>
<p n="ITBI0087744"><said direct=False>Emilio piangeva e non accennava a muoversi dal posto. Gli pareva di non aver ancora terminato; non si dava per vinto, e cercava una frase per commuovere l'amico. Ne trovò una che fece rabbrividire lui stesso: </said><said direct=True>— Pazza o moribonda! — </said><said direct=False>Oh, la morte! Era la prima volta ch'egli immaginava Amalia morta, scomparsa ed egli che allora allora aveva appreso di non amare piú Angiolina, si vedeva solo, desolato dal rimpianto di non aver saputo approfittare della felicità, che fino a quel giorno era stata a sua disposizione, di dedicare la propria vita a qualcuno che aveva bisogno di tutela e di sacrificio. Con Amalia spariva dalla sua vita ogni speranza di dolcezza. Disse con voce profonda: — Non so se provo maggior dolore o rimorso.</said></p>
<p n="ITBI0087745"><said direct=False>Guardò il Balli per vedere se fosse stato compreso. Sulla faccia di Stefano s'impresse una meraviglia sincera: </said><said direct=True>— Rimorso? —</said><said direct=False> Aveva sempre creduto che Emilio fosse il modello dei fratelli, e lo disse. Ricordò però che Amalia era stata un po' trascurata in causa d'Angiolina e aggiunse: </said><said direct=True>— Certo è che non valeva la pena che tu ti occupassi tanto di una donna quale è Angiolina; ma sono sventure che capitano... —</said><said direct=False> Il Balli aveva capito Emilio tanto poco che dichiarò di non comprendere perché perdessero tanto tempo. Bisognava correre dal Carini e non disperare prima di sapere quello che avrebbe detto lui dello stato di Amalia. Poteva essere anche che i sintomi che spaventavano i profani impressionassero poco il medico.</said></p>
<p n="ITBI0087746"><said direct=False>Era la speranza, ed Emilio vi si abbandonò tutto. Sulla via si divisero. Al Balli sembrò consigliabile di non lasciare Amalia piú a lungo sola con una straniera; Emilio ritornasse a casa: sarebbe andato lui a cercare il medico.</said></p>
<p n="ITBI0087747"><said direct=False>Ambedue si misero a correre. La fretta d'Emilio era causata dalla grande speranza che s'era insinuata poco prima nel suo animo. Non era affatto escluso che, a casa, egli potesse trovare Amalia, tornata in sé, a salutarlo grata dell'affetto che gli avrebbe letto in viso. Il suo passo rapido accompagnava e spingeva il sogno ardito. Giammai Angiolina gli aveva dato un sogno simile dettato da un desiderio sí intenso.</said></p>
<p n="ITBI0087748"><said direct=False>Non sofferse dell'aria rigida spirante da poco, tale da far dimenticare la tiepida giornata quasi primaverile che a lui era sembrata stridente contraddizione al suo dolore. Le vie s'andavano oscurando rapidamente: il cielo era coperto di grossi nuvoloni, trascinati da una corrente d'aria, che a terra non si percepiva che nell'improvviso abbassamento della temperatura. In lontananza Emilio vide sul cielo fosco la cima di un'altura gialla di luce morente.</said></p>
<p n="ITBI0087749"><said direct=False>Amalia delirava come prima. Riudendone la stanca voce, dall'identico suono dolce, la stessa modulazione puerile interrotta dall'affanno, egli comprese che mentre fuori egli aveva sperato pazzamente, in quel letto l'ammalata non aveva trovato un istante di tregua.</said></p>
<p n="ITBI0087750"><said direct=False>La signora Elena era legata al letto perché la testa dell'ammalata riposava sul suo braccio. Raccontò però che poco dopo la sua uscita, Amalia aveva respinto quel guanciale divenutole increscioso; ora l'aveva riaccettato.</said></p>
<p n="ITBI0087751"><said direct=False>Veramente l'ufficio della buona signora sarebbe stato finito, ed egli lo disse esprimendole un'infinita riconoscenza.</said></p>
<p n="ITBI0087752"><said direct=False>Ella lo guardò coi suoi buoni piccoli occhi e non mosse il braccio su cui la testina di Amalia si muoveva inquieta. Domandò: — E chi mi sostituirà? — Udito ch'egli aveva l'intenzione di rivolgersi al dottore per un'infermiera a pagamento, ella pregò con calore: </said><said direct=True>— Allora permetta a me di restare qui. —</said><said direct=False> E ringraziò quando egli, commosso, le dichiarò che non aveva mai pensato di mandarla via, ma che aveva temuto di disturbarla trattenendola. Le domandò poi se le occorresse di avvisare qualcuno della ragione della sua assenza. Con semplicità ella rispose: </said><said direct=True>— Non ho nessuno in casa che possa essere sorpreso della mia assenza. Si figuri che la fantesca è entrata in servizio in casa mia quest'oggi.</said></p>
<p n="ITBI0087753"><said direct=False>Poco dopo Amalia portò la testa sul guanciale e il braccio della signora fu libero. Allora finalmente poté levarsi il cappellino di lutto e, riponendolo, Emilio ringraziò di nuovo, perché gli sembrava che quell'atto confermasse la determinazione da lei presa di rimanere accanto a quel letto. Ella lo guardò sorpresa senza comprenderlo. Non si sarebbe potuta comportare piú semplicemente di cosí.</said></p>
<p n="ITBI0087754"><said direct=False>Amalia riprese a parlare, senza scuotersi, senza chiamare, come se avesse creduto di aver sempre detto ad alta voce tutto il suo sogno. Di certe frasi diceva il principio, di altre la fine; borbottava delle parole incomprensibili, altre le sillabava chiare. Esclamava e domandava. Domandava con ansietà, mai soddisfatta della risposta, che forse non intendeva a pieno. Alla signora Elena, che s'era piegata su lei, per indovinare meglio un desiderio che pareva volesse manifestare: </said><said direct=True>— Ma tu non sei Vittoria? —</said><said direct=False> chiese. </said><said direct=True>— Io, no — disse la signora sorpresa. Questa risposta fu compresa e bastò per qualche tempo a quietare l'ammalata.</said></p>
<p n="ITBI0087755"><said direct=False>Poco dopo tossì. Lottò per non tossire piú e la sua faccia prese un aspetto di desolazione puerile; doveva aver sentito un forte dolore. La signora Elena fece osservare ad Emilio quell'espressione che durante la sua assenza s'era già prodotta. — Bisognerà parlarne al dottore; si capisce da quella tosse che la signorina deve essere ammalata di petto. — Amalia ebbe piú scoppi di tosse fievole, soffocata. — Non ne posso piú — gemette e pianse.</said></p>
<p n="ITBI0087756"><said direct=False>Ma il pianto le bagnava ancora le guance ed ella aveva già dimenticato il dolore. Affannosamente riparlò della sua casa. C'era un nuovo ritrovato per fare a buon prezzo il caffè. — Fanno di tutto oramai. Presto si potrà vivere senza denaro. Mi dia un po' di quel caffè, per provare. Io glielo restituirò. A me piace la giustizia. L'ho detto anche ad Emilio...</said></p>
<p n="ITBI0087757"><said direct=True>— Sí, me ne rammento —</said><said direct=False> disse Emilio per darle riposo. </said><said direct=True>— Tu hai amata sempre la giustizia. —</said><said direct=False> Si chinò su di lei per baciarla in fronte.</said></p>
<p n="ITBI0087758"><said direct=False>Un istante di quel delirio non fu piú dimenticato da Emilio. — Sí, noi due — fece ella, guardandolo con quel tono dei deliranti, che non si sa se esclami o domandi. — Noi due, qui, tranquilli, uniti, noi due soli. — La serietà ansiosa della faccia accompagnava la serietà della parola e l'affanno pareva l'espressione di un dolore cocente. Poco dopo però, ella parlava di loro due soli nella casa a buon mercato.</said></p>
<p n="ITBI0087759"><said direct=False>Suonò. Erano il Balli e il dottor Carini. Emilio conosceva già quest'ultimo, un uomo sulla quarantina, bruno, alto, magro. Si diceva che i suoi anni d'università fossero stati piú ricchi di divertimenti che non di studi, mentre ora, essendo benestante, non cercava clienti e s'accontentava di una posizione subalterna all'ospedale per potervi continuare gli studi non fatti prima. Amava la medicina col fervore del dilettante; ma ne alternava lo studio con passatempi d'ogni natura, tant'è vero che contava maggior numero d'amici fra gli artisti che non fra i medici.</said></p>
<p n="ITBI0087760"><said direct=False>Si fermò nella stanza da pranzo e, osservato che sulla malattia d'Amalia il Balli non gli aveva saputo dire altro se non che doveva trattarsi di un forte accesso di febbre, pregò Emilio di dirgliene lui qualche cosa di piú.</said></p>
<p n="ITBI0087761"><said direct=False>Emilio prese a raccontare dello stato in cui aveva trovata la sorella un paio d'ore prima, nella casa solitaria, ove ella doveva aver commesse delle stranezze già dalla mattina. Descrisse con esattezza di particolari il delirio, manifestatosi prima in quell'inquietudine che la spingeva a cercare degli insetti sulle gambe, poi in quel chiacchierio incessante. Commosso nel ricordare e analizzare tutta l'angoscia di quella giornata, parlò, piangendo, dell'affanno, poi della tosse, quel suono esile e falso che pareva prodotto da un vaso fesso, e del dolore intenso che ogni colpo di tosse produceva all'ammalata.</said></p>
<p n="ITBI0087762"><said direct=False>Il dottore cercò d'incorarlo con qualche parola amichevole, ma poi, ritornando all'argomento, fece una domanda che cagionò ad Emilio non poca angoscia: </said><said direct=True>— E prima di questa mattina?</said></p>
<p n="ITBI0087763"><said direct=True>— Mia sorella è stata sempre debole, ma sempre sana. —</said><said direct=False> S'era compromesso con questa frase e soltanto dopo averla detta fu colto da dubbi. Non erano stati certo degl'indizi di salute quei sogni ad alta voce ch'egli aveva sorpresi. Non avrebbe dovuto parlarne? Ma come farlo dinanzi al Balli?</said></p>
<p n="ITBI0087764"><said direct=True>— Prima d'oggi la signorina si sentiva sempre bene? —</said><said direct=False> chiese il Carini con aria incredula. </said><said direct=True>— Anche ieri stesso?</said></p>
<p n="ITBI0087765"><said direct=False>Emilio si confuse e non seppe rispondere. Egli non ricordava neppur d'aver vista la sorella nei giorni precedenti. Veramente quando l'aveva vista l'ultima volta? Forse mesi prima, quel giorno in cui l'aveva scorta sulla via vestita in modo tanto strano. — Io non credo ch'ella sia stata ammalata prima. Me lo avrebbe detto.</said></p>
<p n="ITBI0087766"><said direct=False>Il dottore ed Emilio entrarono nella stanza dell'ammalata, mentre il Balli, dopo una breve esitazione, si fermò nel tinello.</said></p>
<p n="ITBI0087767"><said direct=False>La signora Chierici, ch'era seduta al capezzale, si levò e andò ai piedi del letto. L'ammalata pareva assopita ma, come al solito, parlò quasi fosse sempre in una conversazione e avesse avuto da rispondere a domande o da aggiungere della parole ad osservazioni fatte prima: </said><said direct=True>— Di qui a mezz'ora. Sí, ma non prima. — Spalancò gli occhi e riconobbe il Carini; disse qualche cosa che doveva essere un saluto.</said></p>
<p n="ITBI0087768"><said direct=True>— Buon giorno, signorina —</said><said direct=False> rispose il dottore ad alta voce con l'evidente intenzione d'adattarsi al suo delirio. — Volevo venire a trovarla prima, ma m'è stato impossibile.</said></p>
<p n="ITBI0087769"><said direct=False>Il Carini era stato in casa una sola volta ed Emilio fu lieto ch'ella l'avesse riconosciuto. Ella doveva esser migliorata di molto in quelle brevi ore, perché a mezzodì ella non aveva ravvisato neppure lui. Comunicò tale osservazione a bassa voce al dottore.</said></p>
<p n="ITBI0087770"><said direct=False>Questi era tutto intento a studiare il polso dell'ammalata. Poi ne denudò il petto e vi appoggiò l'orecchio in diversi punti. Amalia taceva con gli occhi rivolti al soffitto. Poi il dottore si fece aiutare dalla signora Elena per rizzare l'ammalata e sottoporre alla medesima disamina anche la schiena. Amalia oppose resistenza per un istante ma quando capì che cosa si volesse da lei cercò anche di sostenersi da sola.</said></p>
<p n="ITBI0087771"><said direct=False>Ella guardava ora la finestra, che s'era rapidamente oscurata. La porta era aperta e il Balli, che s'era soffermato sulla soglia, fu visto dall'ammalata. </said><said direct=True>— Il signor Stefano —</said><said direct=False> disse ella senz'alcuna sorpresa e senza muoversi perché aveva capito che si voleva ch'ella stesse ferma. Emilio che aveva temuta una scena, fece al Balli un cenno imperioso di ritirarsi, e soltanto il suo gesto sottolineò l'importante incontro.</said></p>
<p n="ITBI0087772"><said direct=False>Il Balli però non poteva piú ritirarsi e si avanzò, mentre ella con cenni ripetuti del capo lo incoraggiava e chiamava. — Tanto tempo — borbottò, certo volendo significare ch'era molto tempo che non si vedevano.</said></p>
<p n="ITBI0087773"><said direct=False>Quando le permisero di riadagiarsi, ella continuò a guardare il Balli ch'ella, anche nel delirio, continuava a considerare quale la persona piú importante per lei in quella stanza. L'affanno era aumentato per la fatica che le avevano data costringendola a muoversi, un lieve assalto di tosse le fece contrarre la faccia dal dolore, ma ella continuò a guardare il Balli. Anche bevendo con voluttà l'acqua che le era stata offerta dal dottore, ella tenne gli occhi fissi sul Balli. Chiuse gli occhi e parve volesse dormire. </said><said direct=True>— Cosí tutto è bene —</said><said direct=False> disse ad alta voce e per qualche istante si quietò.</said></p>
<p n="ITBI0087774"><said direct=False>I tre uomini uscirono dalla stanza di Amalia e si fermarono nella vicina. Emilio impaziente domandò: </said><said direct=True>— Ebbene, dottore?</said></p>
<p n="ITBI0087775"><said direct=False>Il Carini, che aveva poca pratica di trattare con clienti, espresse con semplicità la sua opinione: una polmonite. Trovava lo stato dell'ammalata gravissimo.</said></p>
<p n="ITBI0087776"><said direct=True>— Senza speranza? —</said><said direct=False> domandò Emilio, e attese con ansietà la risposta.</said></p>
<p n="ITBI0087777"><said direct=False>Il Carini gli lanciò un'occhiata di compassione. Disse che c'era sempre speranza e ch'egli aveva già visti dei casi simili risolversi improvvisamente addirittura nella piena salute: un fenomeno che sorprendeva anche il medico piú provetto.</said></p>
<p n="ITBI0087778"><said direct=False>Allora Emilio si commosse. Oh, perché non si sarebbe avverato anche in questo caso quel fenomeno sorprendente? Sarebbe bastato a dargli il sentimento della felicità per tutta la vita. Non era la gioia inaspettata, il dono generoso della provvidenza quale egli s'era augurato? La speranza per un istante fu piena; se avesse visto Amalia camminare, se l'avesse udita parlare assennatamente, non ne avrebbe potuto provare una maggiore.</said></p>
<p n="ITBI0087779"><said direct=False>Ma il Carini non aveva detto tutto. Egli non ammetteva che la malattia fosse scoppiata quel giorno. Già violenta, doveva essersi manifestata uno o forse anche due giorni prima.</said></p>
<p n="ITBI0087780"><said direct=False>Di nuovo Emilio doveva scolparsi di quel passato che giaceva tanto lontano da lui. — Potrebbe essere — ammise — ma mi pare difficile. Se è scoppiata ieri, deve essere stato in modo si lieve ch'io non me ne sia potuto accorgere. — Poi, offeso da una occhiata di rimprovero del Balli, aggiunse: </said><said direct=True>— Non mi pare possibile.</said></p>
<p n="ITBI0087781"><said direct=False>Ruvidamente, col tono che tutti da lui tolleravano, il Balli disse al dottore: </said><said direct=True>— Sai, noi di medicina non ne sappiamo niente. Questa febbre durerà sempre, finché non cessi la malattia? Non vi saranno delle soste?</said></p>
<p n="ITBI0087782"><said direct=False>Il Carini rispose che sul decorso della malattia egli non poteva dir nulla. — Mi trovo dinanzi ad un'incognita, a una malattia di cui non conosco che il momento presente. Ci sarà crisi? E quando? Domani, questa sera, di qui a tre o quattro giorni, che ne so io?</said></p>
<p n="ITBI0087783"><said direct=False>Emilio pensò che tutto ciò autorizzava le piú ardite speranze e lasciò il Balli a continuare l'interrogatorio del medico. Egli si vedeva accanto Amalia guarita, assennata, ridivenuta capace di sentire il suo affetto.</said></p>
<p n="ITBI0087784"><said direct=False>Il peggior sintomo che il Carini osservasse in Amalia, non era la febbre né la tosse; era la forma del delirio, quel chiacchierio agitato e continuo. Aggiunse a bassa voce: </said><said direct=True>— Non sembra un organismo adatto a sopportare delle temperature elevate.</said></p>
<p n="ITBI0087785"><said direct=False>Si fece dare l'occorrente per scrivere, ma, prima di fare la ricetta, disse: </said><said direct=True>— Per combattere la sete le darei del vino con dell'acqua di selz. Ogni due o tre ore le permetterei di prendere un bicchiere di vino generoso. Già —</said><said direct=False> fece esitante la signorina </said><said direct=True>— dev'essere abituata al vino. —</said><said direct=False> Con due tratti risoluti di penna scrisse la ricetta.</said></p>
<p n="ITBI0087786"><said direct=True>— Amalia non è abituata al vino —</said><said direct=False> protestò Emilio. </said><said direct=True>— Anzi non lo può soffrire; non sono stato mai capace d'indurla ad abituarvisi.</said></p>
<p n="ITBI0087787"><said direct=False>Il dottore fece un gesto di sorpresa e guardò Emilio come se non avesse potuto credere che gli fosse detta la verità. Anche il Balli guardò Emilio con occhio scrutatore. Egli aveva già capito che il dottore aveva concluso dai sintomi presentati dalla malattia di Amalia di aver a fare con un'alcolizzata, e ricordava d'aver osservato ch'Emilio era capace dei pudori piú falsi. Voleva indurlo a dire la verità che il dottore doveva conoscere.</said></p>
<p n="ITBI0087788"><said direct=False>Emilio indovinò il significato di quell'occhiata. — Come puoi credere una cosa simile? Ella, bere! Non sa neppure bere dell'acqua in abbondanza. Ci mette un'ora per un bicchiere d'acqua.</said></p>
<p n="ITBI0087789"><said direct=True>— Se ella me lo assicura —</said><said direct=False> disse il dottore </said><said direct=True>— tanto meglio, perché un organismo, per quanto debole, può resistere alle temperature elevate, quando non è fiaccato dall'alcool. —</said><said direct=False> Guardò la ricetta un po' esitante, ma poi la lasciò intatta, ed Emilio comprese di non essere stato creduto. </said><said direct=True>— In farmacia le daranno un liquido di cui vorrà far prendere all'ammalata un cucchiaio ogni ora. Anzi vorrei parlare con la signora che l'assiste.</said></p>
<p n="ITBI0087790"><said direct=False>Emilio ed il Balli seguirono il dottore e lo presentarono alla signora Elena. Il Carini spiegò che desiderava si tentasse di far sopportare all'ammalata delle compresse ghiacciate al petto, e disse che ciò sarebbe stato vantaggiosissimo per la cura.</said></p>
<p n="ITBI0087791"><said direct=True>— Oh, le sopporterà! —</said><said direct=False> disse Elena con un fervore che sorprese i tre uomini.</said></p>
<p n="ITBI0087792"><said direct=True>— Adagio —</said><said direct=False> fece il dottore sorridendo lieto di veder l'ammalata in mani sí pietose. </said><said direct=True>— Non desidero la si costringa, e se dimostrasse una ripulsione troppo forte pel freddo, bisognerebbe rinunziare a tale tentativo.</said></p>
<p n="ITBI0087793"><said direct=False>Il Carini se ne andò promettendo di ritornare il giorno appresso di buon'ora. </said><said direct=True>— Ebbene, dottore? —</said><said direct=False> domandò ancora una volta Emilio con voce supplichevole. Invece di una risposta il dottore disse qualche parola di conforto e di voler rimandare il suo giudizio al giorno appresso. Il Balli uscì col Carini promettendo di ritornare subito; voleva prendere il dottore a quattr'occhi e sentire se avesse parlato ad Emilio con piena sincerità.</said></p>
<p n="ITBI0087794"><said direct=False>Emilio s'aggrappava con tutte le forze alla sua speranza. Il dottore s'era ingannato quando aveva creduto che Amalia fosse una beona; tutta la sua prognosi poteva perciò essere errata. Non conoscendo limiti ai sogni, Emilio pensò persino che la salute di Amalia potesse ancora dipendere da lui. Ella era ammalata prima di tutto, perché egli aveva mancato al dovere di proteggerla; ora invece egli era là per procurarle tutte le soddisfazioni, tutti i conforti, e questo il dottore l'ignorava. Andò al letto d'Amalia come se avesse voluto portarle soddisfazioni e conforti, ma là si sentí subito inerme. La baciò in fronte, e stette lungamente a guardarla affannarsi per conquistare un po' d'aria ai suoi poveri polmoni.</said></p>
<p n="ITBI0087795"><said direct=False>Il Balli, ritornato, sedette in un cantuccio quanto piú lontano poté dal letto di Amalia. Il dottore non aveva potuto che ripetergli quanto già aveva detto ad Emilio. La signora Elena chiese di poter andare per un istante nel suo quartierino, ove doveva dare qualche disposizione; avrebbe mandata lei la sua fantesca in farmacia. Uscì accompagnata da un'occhiata d'ammirazione del Balli. Non occorreva consegnarle dei denari, perché, per una vecchia abitudine, i Brentani avevano conto aperto in farmacia.</said></p>
<p n="ITBI0087796"><said direct=False>Il Balli mormorò: </said><said direct=True>— La bontà cosí semplice mi commuove piú che non la genialità piú alta.</said></p>
<p n="ITBI0087797"><said direct=False>Emilio aveva preso il posto lasciato libero da Elena. Da parecchio tempo l'ammalata non diceva alcuna parola comprensibile; borbottava indistintamente quasi si fosse voluta esercitare a pronunciare delle parole difficili. Emilio poggiò la testa sulla mano e stette ad ascoltare quell'affanno sempre uguale, vertiginoso. Era dalla mattina che lo udiva, e gli pareva divenuto una qualità del proprio orecchio, un suono da cui non avrebbe saputo piú liberarsi. Ricordò, che una sera, ad onta del freddo, s'era alzato in camicia dal letto per usare una gentilezza alla povera sorella, che egli aveva sentito soffrire accanto a lui: le aveva offerto di accompagnarla la sera appresso a teatro. Aveva sentita una grande consolazione percependo della riconoscenza nella voce di Amalia. Poi aveva dimenticato quell'istante, e non aveva piú cercato di ripeterlo. Oh, se egli avesse saputo che nella sua vita c'era una missione tanto grave come quella di tutelare una vita affidata unicamente a lui, egli non avrebbe piú sentito il bisogno di avvicinarsi ad Angiolina. Ora, troppo tardi forse, era guarito di quell'amore. Pianse in silenzio, nell'ombra, amaramente.</said></p>
<p n="ITBI0087798"><said direct=True>— Stefano —</said><said direct=False> chiamò l'ammalata a bassa voce. Emilio trasalì e guardò il Balli che si trovava nella parte della stanza ancora scarsamente illuminata dalla luce della finestra. Stefano non doveva aver udito perché non s'era mosso.</said></p>
<p n="ITBI0087799"><said direct=True>— Se tu lo vuoi, voglio anch'io —</said><said direct=False> disse Amalia. Rinascevano con le identiche parole gli antichi sogni, che il brusco abbandono del Balli aveva soffocati. L'ammalata aveva ora aperti gli occhi e guardava la parete di faccia: </said><said direct=True>— Io sono d'accordo —</said><said direct=False> disse </said><said direct=True>— fa tu, ma presto. —</said><said direct=False> Un colpo di tosse le fece contrarre la faccia dal dolore, ma subito dopo disse: </said><said direct=True>— Oh, la bella giornata! Tanto attesa! —</said><said direct=False> Richiuse gli occhi.</said></p></p>
<p n="ITBI0087800"><said direct=False>Emilio pensò che avrebbe dovuto allontanare il Balli da quella stanza, ma non ebbe il coraggio. Aveva fatto già tanto male una volta in cui s'era interposto fra il Balli e Amalia.</said></p>
<p n="ITBI0087801"><said direct=False>Il balbettìo dell'ammalata ridivenne, per qualche tempo, incomprensibile, ma, quando Emilio incominciava a tranquillarsi, dopo un nuovo accesso di tosse, ella disse chiaramente:</said><said direct=True> — Oh, Stefano, io sto male.</said></p>
<p n="ITBI0087802"><said direct=True>— Chiamò me? —</said><said direct=False> domandò il Balli alzandosi e venendo sino al letto.</said></p>
<p n="ITBI0087803"><said direct=True>— Non ho udito —</said><said direct=False> disse Emilio confuso.</said></p>
<p n="ITBI0087804"><said direct=True>— Io non capisco, dottore, —</said><said direct=False> disse l'ammalata, rivolta al Balli </said><said direct=True>— io sto quieta, mi curo e sto sempre male.</said></p>
<p n="ITBI0087805"><said direct=False>Meravigliato di non essere riconosciuto dopo di essere stato chiamato, il Balli parlò come se fosse stato lui il dottore; le raccomandò di continuare ad essere buona e che fra poco sarebbe stata bene.</said></p>
<p n="ITBI0087806"><said direct=False>Ella continuava: </said><said direct=True>— Che bisogno avevo io di tutto questo... questo... —</said><said direct=False> e si toccò il petto e il fianco </said><said direct=True>— di questo... —</said><said direct=False>L'affanno si sentiva intero solo nelle pause, ma queste erano prodotte da esitazioni, non dalla mancanza di respiro.</said></p>
<p n="ITBI0087807"><said direct=True>— Di questo male —</said><said direct=False> soggiunse il Balli suggerendole la parola ch'ella invano cercava.</said></p>
<p n="ITBI0087808"><said direct=True>— Di questo male —</said><said direct=False> ripeté lei riconoscente. Ma poco dopo le ritornò il dubbio di essersi espressa male e affannosamente riprese: </said><said direct=True>— Che bisogno avevo io di questo... Oggi! Come faremo con questo... questo... in una giornata simile?</said></p>
<p n="ITBI0087809"><said direct=False>Il solo Emilio comprese. Ella si sognava a nozze.</said></p>
<p n="ITBI0087810"><said direct=False>Amalia però non espresse tale pensiero. Ripeté ch'ella non aveva avuto bisogno del male, che credeva nessuno l'avesse voluto e proprio adesso... proprio adesso. L'avverbio però non era mai precisato altrimenti e il Balli non lo poteva intendere. Quando ella si adagiava sul guanciale e guardava dinanzi a sé o chiudeva gli occhi, si rivolgeva con assoluta familiarità all'oggetto dei suoi sogni; quando li riapriva, non s'avvedeva che quell'oggetto si trovava in carne ed ossa accanto al suo letto. L'unico che potesse comprendere il sogno era Emilio, che conosceva tutti i fatti reali e tutti i sogni precedenti a questo delirio. Si sentí piú che mai inutile a quel letto. Amalia non gli apparteneva nel delirio; era ancora meno sua che quando si trovava nel possesso dei suoi sensi.</said></p>
<p n="ITBI0087811"><said direct=False>La signora Elena ritornò, portando seco le pezze bagnate già preparate, e tutto il necessario per isolarle e impedire che bagnassero il letto. Denudò il petto di Amalia e lo protesse agli occhi dei due uomini ponendovisi dinanzi.</said></p>
<p n="ITBI0087812"><said direct=False>Amalia emise un lieve grido di spavento a quella improvvisa sensazione di freddo. </said><said direct=True>— Le farà bene —</said><said direct=False> disse la signora Elena curva su lei.</said></p>
<p n="ITBI0087813"><said direct=False>Amalia comprese, ma dimandò dubbiosa ed ansimante: </said><said direct=True>— Fa bene? —</said><said direct=False> Volle però liberarsi da quella sensazione penosa, dicendo: — Non oggi, però, non oggi.</said></p>
<p n="ITBI0087814"><said direct=True>— Te ne prego, sorella mia —</said><said direct=False> pregò Emilio calorosamente trovando finalmente qualche cosa da fare — sforzati di tenere sul petto quelle pezze. Ti guariranno.</said></p>
<p n="ITBI0087815"><said direct=False>L'affanno di Amalia parve aumentato; di nuovo gli occhi le si empirono di lagrime. </said><said direct=True>— È buio —</said><said direct=False> disse </said><said direct=True>— assai buio. —</said><said direct=False> Era infatti buio, ma quando la signora Elena s'affrettò ad accendere una candela, l'ammalata non se ne avvide neppure e continuò a lagnarsi dell'oscurità. Cercava d'esprimere cosí tutt'altra sensazione opprimente.</said></p>
<p n="ITBI0087816"><said direct=False>Al chiarore della candela, la signora Elena si accorse che la faccia d'Amalia era irrorata di sudore; anche la camicia ne era intrisa fino alle spalle. </said><said direct=True>— Che sia un buon segno? —</said><said direct=False> esclamò giocondamente.</said></p>
<p n="ITBI0087817"><said direct=False>Intanto però Amalia, che nel delirio era l'umiltà in persona, per liberarsi dal peso al petto e non contravvenire all'ordine che aveva sentito echeggiare nel suo orecchio, spinse le pezze verso la schiena. Ma anche di là le mandarono una sensazione incresciosa e, allora, con sorprendente abilità, le cacciò sotto al guanciale, lieta d'aver trovato un posto, ove poteva tenerle senz'averne a soffrire. Poi esaminò con l'occhio inquieto le facce dei suoi infermieri, di cui sentiva d'aver bisogno. Quando la signora Elena allontanò le pezze dal letto, ella ebbe un'impressione e un suono indistinto di sorpresa. Durante la notte fu questo l'intervallo in cui dimostrò maggior consapevolezza, e anche allora non ebbe che l'intelligenza di una buona bestia mite e obbediente.</said></p>
<p n="ITBI0087818"><said direct=False>Il Balli aveva fatto venire, per mezzo di Michele, varie bottiglie di vini bianchi e neri. Volle il caso che la prima bottiglia che si ponesse a mano fosse di vino spumante; il turacciolo saltò con una forte detonazione, toccò il soffitto e ricadde sul letto di Amalia. Ella non se ne accorse neppure, mentre gli altri, spaventati, seguirono con gli occhi il volo del proiettile.</said></p>
<p n="ITBI0087819"><said direct=False>Poi l'ammalata bevve il vino offertole dalla signora Elena, facendo però dei segni di disgusto. Emilio osservò quei segni con profonda soddisfazione.</said></p>
<p n="ITBI0087820"><said direct=False>Il Balli offerse un bicchiere alla signora Elena la quale accettò a patto che lui ed Emilio bevessero con lei. Il Balli bevette augurando prima con voce profonda la salute ad Amalia.</said></p>
<p n="ITBI0087821"><said direct=False>Ma la salute era ben lontana dalla poveretta: </said><said direct=True>— Oh, oh, chi vedo! —</said><said direct=False> fece ella poco dopo, con voce chiara guardando dinanzi a sé. </said><said direct=True>— Vittoria con lui! Non può essere, perché me l'avrebbe detto. —</said><said direct=False> Era la seconda volta che nominava quella Vittoria, ma ora Emilio comprese, perché aveva indovinato chi l'ammalata designasse con quel lui accentuato. Ella stava facendo un sogno di gelosia. Continuò a parlare, ma meno chiaramente. Dal solo balbettìo Emilio poté seguire il sogno che durò piú di quelli che lo avevano preceduto. Le due persone create dal delirio s'erano avvicinate, e la povera Amalia diceva che aveva piacere di vederle e di vederle unite. — Chi dice che a me dispiaccia? A me fa piacere. — Poi seguì un periodo piú lungo, in cui borbottò soltanto delle parole indistinte. Forse il sogno era già morto da tempo ed Emilio cercava ancora in quei suoni affannosi il dolore della gelosia.</said></p>
<p n="ITBI0087822"><said direct=False>La signora Elena s'era seduta di nuovo al suo solito posto al capezzale. Emilio andò a raggiungere il Balli che, appoggiato al davanzale, guardava sulla via. L'uragano che da qualche ora minacciava, continuava ad addensarsi. Sulla via non era caduta ancora una goccia d'acqua. Gli ultimi riflessi del tramonto ingialliti dall'aria torbida, mandavano al selciato e alle case dei riverberi che parevano d'incendio. Il Balli con gli occhi socchiusi guardava e gustava lo strano colore.</said></p>
<p n="ITBI0087823"><said direct=False>Di nuovo Emilio tentò d'attaccarsi ad Amalia, proteggendola, difendendola ad onta che persino nel delirio ella lo respingesse da sé. Chiese al Balli: </said><said direct=True>— Hai osservato con quale smorfia di disgusto ha bevuto quel vino? Era quella forse la faccia di chi è abituato a bere?</said></p>
<p n="ITBI0087824"><said direct=False>Il Balli gli diede ragione, ma desideroso di difendere il Carini, disse col solito ingenuo modo di espressione: —</said><said direct=True> Può essere però che la malattia le abbia alterato il palato.</said></p>
<p n="ITBI0087825"><said direct=False>Emilio, dall'ira, si sentí un nodo alla gola: </said><said direct=True>— Tu credi ancora nelle parole di quell'imbecille?</said></p>
<p n="ITBI0087826"><said direct=False>Accorgendosi di tanta commozione, il Balli si scusò: </said><said direct=True>— Io non capisco niente; la sicurezza con la quale ne parlò il Carini mi mise dei dubbi.</said></p>
<p n="ITBI0087827"><said direct=False>Emilio pianse di nuovo. Disse che non era la malattia o la morte d'Amalia che lo portava alla disperazione ma il pensiero che essa era vissuta sempre misconosciuta e vilipesa. Ora il destino implacabile si compiaceva di snaturarne la mite, dolce, virtuosa fisonomia con l'agonia dei viziosi. Il Balli cercò di calmarlo: pensandoci bene trovava anche lui impossibile che Amalia avesse avuto quel vizio. Del resto egli non aveva voluto fare un affronto alla povera fanciulla. Con profonda commiserazione, guardando verso il letto, disse: </said><said direct=True>— Se anche la supposizione del Carini fosse stata giusta, io non avrei mica disprezzato tua sorella.</said></p>
<p n="ITBI0087828"><said direct=False>Stettero lungamente in silenzio alla finestra. Il giallo sulla via veniva cancellato dalla notte che si avanzava rapidamente. Il solo cielo, ove le nubi continuavano ad accavallarsi, rimaneva chiaro e giallo.</said></p>
<p n="ITBI0087829"><said direct=False>Emilio pensò che forse neppure Angiolina sarebbe andata all'appuntamento. Ma, di botto, dimenticando da un momento all'altro quello che, fin dalla mattina, aveva deciso, disse: </said><said direct=True>— Io adesso andrò all'ultimo appuntamento con Angiolina. —</said><said direct=False> Infatti, perché no? Viva o morta, Amalia lo avrebbe diviso per sempre dall'amante, ma perché non sarebbe andato a dire ad Angiolina che voleva rompere definitivamente ogni relazione con lei? Gli si aperse il cuore alla gioia di quell'ultimo abboccamento. La sua presenza in quella stanza non giovava a nessuno, mentre andando da Angiolina egli portava subito un olocausto ad Amalia. Al Balli che, meravigliato di quelle parole, cercava di distoglierlo dal suo proposito, egli disse che andava all'appuntamento perché voleva approfittare di quel suo stato d'animo per liberarsi per sempre da Angiolina.</said></p>
<p n="ITBI0087830"><said direct=False>Stefano non gli credette; gli pareva di sentir parlare il solito debole Emilio e gli parve di renderlo piú forte raccontandogli che quel giorno stesso egli era stato obbligato di scacciare Angiolina dallo studio. Lo disse con parole che non potevano lasciare dubbio sul motivo.</said></p>
<p n="ITBI0087831"><said direct=False>Emilio impallidì. Oh, la sua avventura non era ancora morta. Rinasceva proprio là, al letto della sorella. Angiolina lo tradiva un'altra volta in modo inaudito. Gli parve di essere preso dallo stesso affanno di cui soffriva Amalia; proprio nell'istante in cui s'accorgeva che per Angiolina egli aveva dimenticato tutti i suoi doveri, ella lo tradiva col Balli. L'unica differenza fra le ire che lo avevano colto altre volte e quella che gli toglieva ora il respiro, era ch'egli non poteva pensare di vendicarsi di quella donna altrimenti che con l'abbandono. Nella sua mente abbattuta non capiva piú l'idea della vendetta. Gli avvenimenti si sarebbero svolti esattamente come se il Balli non gli avesse detto niente. Non gli era riuscito di celare la sua sorpresa dolorosa. </said><said direct=True>— Te ne prego —</said><said direct=False> disse con un calore che non tentò in mitigare </said><said direct=True>— raccontami quello che è avvenuto.</said></p>
<p n="ITBI0087832"><said direct=False>Il Balli protestò: </said><said direct=True>— Oltre alla vergogna di aver dovuto fare una volta in mia vita da casto Giuseppe, non voglio mica avere anche quella di consegnare alla storia tutti i particolari della mia avventura. Tu però sei definitivamente perduto, se in una giornata simile vai ancora col pensiero a quella donna.</said></p>
<p n="ITBI0087833"><said direct=False>Emilio si difese. Disse che già dalla mattina aveva deciso di abbandonare Angiolina, e che perciò le parole del Balli avevano potuto addolorarlo solo per il rimpianto di aver dedicato ad una simile donna tanta parte della propria vita. Stefano non doveva credere ch'egli sarebbe andato a quell'appuntamento con l'intenzione di fare una scena ad Angiolina. Sorrise debolmente. Oh, ne era tanto lontano! Anzi le parole del Balli avevano avuta tanto poca efficacia su di lui ch'egli non credeva di essere piú risoluto di prima a troncare quella relazione. </said><said direct=True>— Son tutte cose che mi commovono perché mi riconducono col pensiero al passato.</said></p>
<p n="ITBI0087834"><said direct=False>Egli mentiva. Era il presente che s'era accalorato meravigliosamente. Dov'era lo sconforto che lo aveva preso durante la lunga, vana assistenza che aveva prestata ad Amalia? Quell'eccitazione non costituiva un sentimento sgradevole. Avrebbe voluto correre via per giungere piú presto a quel momento in cui avrebbe detto ad Angiolina di non volerla rivedere piú. Sentiva però il bisogno di ottenere prima il consenso del Balli. Non gli fu difficile, perché Stefano sentiva quel giorno sí viva compassione per lui, da non avere il coraggio d'opporsi ad un suo desiderio.</said></p>
<p n="ITBI0087835"><said direct=False>Emilio, dopo una lieve esitazione, pregò il Balli di restare a far compagnia alla signora Elena. Già, egli contava d'essere di ritorno tra poco. Perciò un'altra volta Angiolina aveva accostato Stefano ed Amalia.</said></p>
<p n="ITBI0087836"><said direct=False>Il Balli raccomandò ad Emilio di non degnarsi di far delle scene ad Angiolina. Il Brentani ebbe un sorriso calmo di persona superiore. Se anche il Balli non la domandava, gli dava l'assicurazione ch'egli ad Angiolina non avrebbe neppure parlato di quell'ultimo tradimento appreso allora. E questa era sinceramente la sua intenzione. Egli si figurava l'ultimo colloquio con Angiolina, mite, forse affettuoso. Aveva bisogno che fosse cosí. Le avrebbe raccontato che Amalia moriva e ch'egli rinunziava a lei senza rimproveri. Non l'amava piú, ma non amava nient'altro a questo mondo.</said></p>
<p n="ITBI0087837"><said direct=False>Col cappello in mano andò al letto d'Amalia. Ella lo guardò lungamente: </said><said direct=True>— Vieni a pranzo? —</said><said direct=False> gli chiese. Poi cercò di guardare dietro di lui e gli chiese di nuovo: </said><said direct=True>— Siete venuti a pranzo? —</said><said direct=False> Ella cercava sempre il Balli. Salutò la signora Elena. Ebbe un'ultima esitazione. Il destino s'era sempre compiaciuto di mettere bizzarramente la sventura d'Amalia accanto al suo amore per Angiolina; non poteva perciò succedere che la sorella morisse proprio quando egli si trovava per l'ultima volta con l'amante? Ritornò a quel letto e nella poveretta trovò l'immagine stessa dell'angoscia. S'era abbattuta su un fianco e teneva la testa fuori del guanciale, fuori del letto. Invano quella testa, dai pochi capelli umidi e arruffati, cercava un punto dove posare. Era evidente che quello stato poteva precorrere immediatamente l'agonia; tuttavia Emilio la lasciò ed uscì.</said></p>
<p n="ITBI0087838"><said direct=False>Aveva risposto alle nuove raccomandazioni del Balli con un nuovo sorriso. L'aria rigida della sera lo scosse, lo refrigerò fino in fondo all'anima. Lui usare delle violenze ad Angiolina! Perché era lei la causa della morte d'Amalia? Ma quella colpa non poteva esserle rimproverata. Oh, il male avveniva, non veniva commesso. Un essere intelligente non poteva essere violento perché non v'era posto a odii. Per l'antica abitudine di ripegarsi su se stesso e analizzarsi, gli venne il sospetto che forse il suo stato d'animo era risultato dal bisogno di scusarsi e di assolversi. Ne sorrise come di cosa comicissima. Come erano stati colpevoli lui e Amalia di prendere la vita tanto sul serio!</said></p>
<p n="ITBI0087839"><said direct=False>Alla riva, dopo di aver guardato l'orologio, si fermò. Qui il tempo appariva peggiore che non in città. Al sibilare del vento si univa imponente il clamore del mare, un urlo enorme composto dall'unione di varie voci piú piccole. La notte era fonda; del mare non si vedeva che qua e là biancheggiare qualche onda che il caos aveva voluto infranta prima di giungere a terra. Sui battelli, alla riva, si era sull'attenti e si vedeva qualche figura di marinaio, in alto, su quegli alberi che facevano la solita varia danza nelle quattro direzioni, lavorare nella notte e nel pericolo.</said></p>
</sample>
<sample><p n="ITBI0087805"><said direct=False>Meravigliato di non essere riconosciuto dopo di essere stato chiamato, il Balli parlò come se fosse stato lui il dottore; le raccomandò di continuare ad essere buona e che fra poco sarebbe stata bene.</said></p>
<p n="ITBI0087806"><said direct=False>Ella continuava: </said><said direct=True>— Che bisogno avevo io di tutto questo... questo... —</said><said direct=False> e si toccò il petto e il fianco </said><said direct=True>— di questo... —</said><said direct=False>L'affanno si sentiva intero solo nelle pause, ma queste erano prodotte da esitazioni, non dalla mancanza di respiro.</said></p>
<p n="ITBI0087807"><said direct=True>— Di questo male —</said><said direct=False> soggiunse il Balli suggerendole la parola ch'ella invano cercava.</said></p>
<p n="ITBI0087808"><said direct=True>— Di questo male —</said><said direct=False> ripeté lei riconoscente. Ma poco dopo le ritornò il dubbio di essersi espressa male e affannosamente riprese: </said><said direct=True>— Che bisogno avevo io di questo... Oggi! Come faremo con questo... questo... in una giornata simile?</said></p>
<p n="ITBI0087809"><said direct=False>Il solo Emilio comprese. Ella si sognava a nozze.</said></p>
<p n="ITBI0087810"><said direct=False>Amalia però non espresse tale pensiero. Ripeté ch'ella non aveva avuto bisogno del male, che credeva nessuno l'avesse voluto e proprio adesso... proprio adesso. L'avverbio però non era mai precisato altrimenti e il Balli non lo poteva intendere. Quando ella si adagiava sul guanciale e guardava dinanzi a sé o chiudeva gli occhi, si rivolgeva con assoluta familiarità all'oggetto dei suoi sogni; quando li riapriva, non s'avvedeva che quell'oggetto si trovava in carne ed ossa accanto al suo letto. L'unico che potesse comprendere il sogno era Emilio, che conosceva tutti i fatti reali e tutti i sogni precedenti a questo delirio. Si sentí piú che mai inutile a quel letto. Amalia non gli apparteneva nel delirio; era ancora meno sua che quando si trovava nel possesso dei suoi sensi.</said></p>
<p n="ITBI0087811"><said direct=False>La signora Elena ritornò, portando seco le pezze bagnate già preparate, e tutto il necessario per isolarle e impedire che bagnassero il letto. Denudò il petto di Amalia e lo protesse agli occhi dei due uomini ponendovisi dinanzi.</said></p>
<p n="ITBI0087812"><said direct=False>Amalia emise un lieve grido di spavento a quella improvvisa sensazione di freddo. </said><said direct=True>— Le farà bene —</said><said direct=False> disse la signora Elena curva su lei.</said></p>
<p n="ITBI0087813"><said direct=False>Amalia comprese, ma dimandò dubbiosa ed ansimante: </said><said direct=True>— Fa bene? —</said><said direct=False> Volle però liberarsi da quella sensazione penosa, dicendo: </said><said direct=True>— Non oggi, però, non oggi.</said></p>
<p n="ITBI0087814"><said direct=True>— Te ne prego, sorella mia —</said><said direct=False> pregò Emilio calorosamente trovando finalmente qualche cosa da fare — sforzati di tenere sul petto quelle pezze. Ti guariranno.</said></p>
<p n="ITBI0087815"><said direct=False>L'affanno di Amalia parve aumentato; di nuovo gli occhi le si empirono di lagrime. </said><said direct=True>— È buio —</said><said direct=False> disse </said><said direct=True>— assai buio. —</said><said direct=False> Era infatti buio, ma quando la signora Elena s'affrettò ad accendere una candela, l'ammalata non se ne avvide neppure e continuò a lagnarsi dell'oscurità. Cercava d'esprimere cosí tutt'altra sensazione opprimente.</said></p>
<p n="ITBI0087816"><said direct=False>Al chiarore della candela, la signora Elena si accorse che la faccia d'Amalia era irrorata di sudore; anche la camicia ne era intrisa fino alle spalle. </said><said direct=True>— Che sia un buon segno? —</said><said direct=False> esclamò giocondamente.</said></p>
<p n="ITBI0087817"><said direct=False>Intanto però Amalia, che nel delirio era l'umiltà in persona, per liberarsi dal peso al petto e non contravvenire all'ordine che aveva sentito echeggiare nel suo orecchio, spinse le pezze verso la schiena. Ma anche di là le mandarono una sensazione incresciosa e, allora, con sorprendente abilità, le cacciò sotto al guanciale, lieta d'aver trovato un posto, ove poteva tenerle senz'averne a soffrire. Poi esaminò con l'occhio inquieto le facce dei suoi infermieri, di cui sentiva d'aver bisogno. Quando la signora Elena allontanò le pezze dal letto, ella ebbe un'impressione e un suono indistinto di sorpresa. Durante la notte fu questo l'intervallo in cui dimostrò maggior consapevolezza, e anche allora non ebbe che l'intelligenza di una buona bestia mite e obbediente.</said></p>
<p n="ITBI0087818"><said direct=False>Il Balli aveva fatto venire, per mezzo di Michele, varie bottiglie di vini bianchi e neri. Volle il caso che la prima bottiglia che si ponesse a mano fosse di vino spumante; il turacciolo saltò con una forte detonazione, toccò il soffitto e ricadde sul letto di Amalia. Ella non se ne accorse neppure, mentre gli altri, spaventati, seguirono con gli occhi il volo del proiettile.</said></p>
<p n="ITBI0087819"><said direct=False>Poi l'ammalata bevve il vino offertole dalla signora Elena, facendo però dei segni di disgusto. Emilio osservò quei segni con profonda soddisfazione.</said></p>
<p n="ITBI0087820"><said direct=False>Il Balli offerse un bicchiere alla signora Elena la quale accettò a patto che lui ed Emilio bevessero con lei. Il Balli bevette augurando prima con voce profonda la salute ad Amalia.</said></p>
<p n="ITBI0087821"><said direct=False>Ma la salute era ben lontana dalla poveretta: </said><said direct=True>— Oh, oh, chi vedo! —</said><said direct=False> fece ella poco dopo, con voce chiara guardando dinanzi a sé. </said><said direct=True>— Vittoria con lui! Non può essere, perché me l'avrebbe detto. —</said><said direct=False> Era la seconda volta che nominava quella Vittoria, ma ora Emilio comprese, perché aveva indovinato chi l'ammalata designasse con quel lui accentuato. Ella stava facendo un sogno di gelosia. Continuò a parlare, ma meno chiaramente. Dal solo balbettìo Emilio poté seguire il sogno che durò piú di quelli che lo avevano preceduto. Le due persone create dal delirio s'erano avvicinate, e la povera Amalia diceva che aveva piacere di vederle e di vederle unite. — Chi dice che a me dispiaccia? A me fa piacere. — Poi seguì un periodo piú lungo, in cui borbottò soltanto delle parole indistinte. Forse il sogno era già morto da tempo ed Emilio cercava ancora in quei suoni affannosi il dolore della gelosia.</said></p>
<p n="ITBI0087822"><said direct=False>La signora Elena s'era seduta di nuovo al suo solito posto al capezzale. Emilio andò a raggiungere il Balli che, appoggiato al davanzale, guardava sulla via. L'uragano che da qualche ora minacciava, continuava ad addensarsi. Sulla via non era caduta ancora una goccia d'acqua. Gli ultimi riflessi del tramonto ingialliti dall'aria torbida, mandavano al selciato e alle case dei riverberi che parevano d'incendio. Il Balli con gli occhi socchiusi guardava e gustava lo strano colore.</said></p>
<p n="ITBI0087823"><said direct=False>Di nuovo Emilio tentò d'attaccarsi ad Amalia, proteggendola, difendendola ad onta che persino nel delirio ella lo respingesse da sé. Chiese al Balli: </said><said direct=True>— Hai osservato con quale smorfia di disgusto ha bevuto quel vino? Era quella forse la faccia di chi è abituato a bere?</said></p>
<p n="ITBI0087824"><said direct=False>Il Balli gli diede ragione, ma desideroso di difendere il Carini, disse col solito ingenuo modo di espressione: </said><said direct=True>— Può essere però che la malattia le abbia alterato il palato.</said></p>
<p n="ITBI0087825"><said direct=False>Emilio, dall'ira, si sentí un nodo alla gola: </said><said direct=True>— Tu credi ancora nelle parole di quell'imbecille?</said></p>
<p n="ITBI0087826"><said direct=False>Accorgendosi di tanta commozione, il Balli si scusò: </said><said direct=True>— Io non capisco niente; la sicurezza con la quale ne parlò il Carini mi mise dei dubbi.</said></p>
<p n="ITBI0087827"><said direct=False>Emilio pianse di nuovo. Disse che non era la malattia o la morte d'Amalia che lo portava alla disperazione ma il pensiero che essa era vissuta sempre misconosciuta e vilipesa. Ora il destino implacabile si compiaceva di snaturarne la mite, dolce, virtuosa fisonomia con l'agonia dei viziosi. Il Balli cercò di calmarlo: pensandoci bene trovava anche lui impossibile che Amalia avesse avuto quel vizio. Del resto egli non aveva voluto fare un affronto alla povera fanciulla. Con profonda commiserazione, guardando verso il letto, disse: </said><said direct=True>— Se anche la supposizione del Carini fosse stata giusta, io non avrei mica disprezzato tua sorella.</said></p>
<p n="ITBI0087828"><said direct=False>Stettero lungamente in silenzio alla finestra. Il giallo sulla via veniva cancellato dalla notte che si avanzava rapidamente. Il solo cielo, ove le nubi continuavano ad accavallarsi, rimaneva chiaro e giallo.</said></p>
<p n="ITBI0087829"><said direct=False>Emilio pensò che forse neppure Angiolina sarebbe andata all'appuntamento. Ma, di botto, dimenticando da un momento all'altro quello che, fin dalla mattina, aveva deciso, disse: </said><said direct=True>— Io adesso andrò all'ultimo appuntamento con Angiolina. —</said><said direct=True> Infatti, perché no? Viva o morta, Amalia lo avrebbe diviso per sempre dall'amante, ma perché non sarebbe andato a dire ad Angiolina che voleva rompere definitivamente ogni relazione con lei? Gli si aperse il cuore alla gioia di quell'ultimo abboccamento. La sua presenza in quella stanza non giovava a nessuno, mentre andando da Angiolina egli portava subito un olocausto ad Amalia. Al Balli che, meravigliato di quelle parole, cercava di distoglierlo dal suo proposito, egli disse che andava all'appuntamento perché voleva approfittare di quel suo stato d'animo per liberarsi per sempre da Angiolina.</said></p>
<p n="ITBI0087830"><said direct=False>Stefano non gli credette; gli pareva di sentir parlare il solito debole Emilio e gli parve di renderlo piú forte raccontandogli che quel giorno stesso egli era stato obbligato di scacciare Angiolina dallo studio. Lo disse con parole che non potevano lasciare dubbio sul motivo.</said></p>
<p n="ITBI0087831"><said direct=False>Emilio impallidì. Oh, la sua avventura non era ancora morta. Rinasceva proprio là, al letto della sorella. Angiolina lo tradiva un'altra volta in modo inaudito. Gli parve di essere preso dallo stesso affanno di cui soffriva Amalia; proprio nell'istante in cui s'accorgeva che per Angiolina egli aveva dimenticato tutti i suoi doveri, ella lo tradiva col Balli. L'unica differenza fra le ire che lo avevano colto altre volte e quella che gli toglieva ora il respiro, era ch'egli non poteva pensare di vendicarsi di quella donna altrimenti che con l'abbandono. Nella sua mente abbattuta non capiva piú l'idea della vendetta. Gli avvenimenti si sarebbero svolti esattamente come se il Balli non gli avesse detto niente. Non gli era riuscito di celare la sua sorpresa dolorosa. </said><said direct=True>— Te ne prego —</said><said direct=False> disse con un calore che non tentò in mitigare </said><said direct=True>— raccontami quello che è avvenuto.</said></p>
<p n="ITBI0087832"><said direct=False>Il Balli protestò: </said><said direct=True>— Oltre alla vergogna di aver dovuto fare una volta in mia vita da casto Giuseppe, non voglio mica avere anche quella di consegnare alla storia tutti i particolari della mia avventura. Tu però sei definitivamente perduto, se in una giornata simile vai ancora col pensiero a quella donna.</said></p>
<p n="ITBI0087833"><said direct=False>Emilio si difese. Disse che già dalla mattina aveva deciso di abbandonare Angiolina, e che perciò le parole del Balli avevano potuto addolorarlo solo per il rimpianto di aver dedicato ad una simile donna tanta parte della propria vita. Stefano non doveva credere ch'egli sarebbe andato a quell'appuntamento con l'intenzione di fare una scena ad Angiolina. Sorrise debolmente. Oh, ne era tanto lontano! Anzi le parole del Balli avevano avuta tanto poca efficacia su di lui ch'egli non credeva di essere piú risoluto di prima a troncare quella relazione. — Son tutte cose che mi commovono perché mi riconducono col pensiero al passato.</said></p>
<p n="ITBI0087834"><said direct=False>Egli mentiva. Era il presente che s'era accalorato meravigliosamente. Dov'era lo sconforto che lo aveva preso durante la lunga, vana assistenza che aveva prestata ad Amalia? Quell'eccitazione non costituiva un sentimento sgradevole. Avrebbe voluto correre via per giungere piú presto a quel momento in cui avrebbe detto ad Angiolina di non volerla rivedere piú. Sentiva però il bisogno di ottenere prima il consenso del Balli. Non gli fu difficile, perché Stefano sentiva quel giorno sí viva compassione per lui, da non avere il coraggio d'opporsi ad un suo desiderio.</said></p>
<p n="ITBI0087835"><said direct=False>Emilio, dopo una lieve esitazione, pregò il Balli di restare a far compagnia alla signora Elena. Già, egli contava d'essere di ritorno tra poco. Perciò un'altra volta Angiolina aveva accostato Stefano ed Amalia.</said></p>
<p n="ITBI0087836"><said direct=False>Il Balli raccomandò ad Emilio di non degnarsi di far delle scene ad Angiolina. Il Brentani ebbe un sorriso calmo di persona superiore. Se anche il Balli non la domandava, gli dava l'assicurazione ch'egli ad Angiolina non avrebbe neppure parlato di quell'ultimo tradimento appreso allora. E questa era sinceramente la sua intenzione. Egli si figurava l'ultimo colloquio con Angiolina, mite, forse affettuoso. Aveva bisogno che fosse cosí. Le avrebbe raccontato che Amalia moriva e ch'egli rinunziava a lei senza rimproveri. Non l'amava piú, ma non amava nient'altro a questo mondo.</said></p>
<p n="ITBI0087837"><said direct=False>Col cappello in mano andò al letto d'Amalia. Ella lo guardò lungamente: </said><said direct=True>— Vieni a pranzo? —</said><said direct=False> gli chiese. Poi cercò di guardare dietro di lui e gli chiese di nuovo: </said><said direct=True>— Siete venuti a pranzo? —</said><said direct=False> Ella cercava sempre il Balli. Salutò la signora Elena. Ebbe un'ultima esitazione. Il destino s'era sempre compiaciuto di mettere bizzarramente la sventura d'Amalia accanto al suo amore per Angiolina; non poteva perciò succedere che la sorella morisse proprio quando egli si trovava per l'ultima volta con l'amante? Ritornò a quel letto e nella poveretta trovò l'immagine stessa dell'angoscia. S'era abbattuta su un fianco e teneva la testa fuori del guanciale, fuori del letto. Invano quella testa, dai pochi capelli umidi e arruffati, cercava un punto dove posare. Era evidente che quello stato poteva precorrere immediatamente l'agonia; tuttavia Emilio la lasciò ed uscì.</said></p>
<p n="ITBI0087838"><said direct=False>Aveva risposto alle nuove raccomandazioni del Balli con un nuovo sorriso. L'aria rigida della sera lo scosse, lo refrigerò fino in fondo all'anima. Lui usare delle violenze ad Angiolina! Perché era lei la causa della morte d'Amalia? Ma quella colpa non poteva esserle rimproverata. Oh, il male avveniva, non veniva commesso. Un essere intelligente non poteva essere violento perché non v'era posto a odii. Per l'antica abitudine di ripegarsi su se stesso e analizzarsi, gli venne il sospetto che forse il suo stato d'animo era risultato dal bisogno di scusarsi e di assolversi. Ne sorrise come di cosa comicissima. Come erano stati colpevoli lui e Amalia di prendere la vita tanto sul serio!</said></p>
<p n="ITBI0087839"><said direct=False>Alla riva, dopo di aver guardato l'orologio, si fermò. Qui il tempo appariva peggiore che non in città. Al sibilare del vento si univa imponente il clamore del mare, un urlo enorme composto dall'unione di varie voci piú piccole. La notte era fonda; del mare non si vedeva che qua e là biancheggiare qualche onda che il caos aveva voluto infranta prima di giungere a terra. Sui battelli, alla riva, si era sull'attenti e si vedeva qualche figura di marinaio, in alto, su quegli alberi che facevano la solita varia danza nelle quattro direzioni, lavorare nella notte e nel pericolo.</said></p>
<p n="ITBI0087840"><said direct=False>Ad Emilio parve che quel tramestìo si confacesse al suo dolore. Vi attingeva ancora maggiore calma. L'abito letterario gli fece pensare il paragone fra quello spettacolo e quello della propria vita. Anche là, nel turbine, nelle onde di cui una trasmetteva all'altra il movimento che aveva tratto lei stessa dall'inerzia, un tentativo di sollevarsi che finiva in uno spostamento orizzontale, egli vedeva l'impassibilità del destino. Non v'era colpa, per quanto ci fosse tanto danno.</said></p>
<p n="ITBI0087841"><said direct=False>Accanto a lui un grosso marinaio piantato solidamente sulle gambe coperte di stivaloni, urlò verso il mare un nome. Poco dopo gli rispose un altro grido; egli allora si gettò su una colonna vicina, ne slegò una gomena che v'era attortigliata, l'allentò e la saldò di nuovo. Lentamente, quasi impercettibilmente, uno dei maggiori bragozzi si allontanò dalla riva ed Emilio comprese ch'era stato attaccato ad una boa vicina per salvarlo dalla terra.</said></p>
<p n="ITBI0087842"><said direct=False>Il grosso marinaio prese ora tutt'altra attitudine; s'era appoggiato alla colonna, aveva accesa la pipa e in quel diavoleto si godeva il suo riposo.</said></p>
<p n="ITBI0087843"><said direct=False>Emilio pensò che la sua sventura era formata dall'inerzia del proprio destino. Se, una volta sola nella sua vita, egli avesse avuto da slegare e riannodare in tempo una corda; se il destino di un bragozzo, per quanto piccolo, fosse stato affidato a lui, alla sua attenzione, alla sua energia; se gli fosse stato imposto di forzare con la propria voce i clamori del vento e del mare, egli sarebbe stato meno debole e meno infelice.</said></p>
<p n="ITBI0087844"><said direct=False>Andò all'appuntamento. Il dolore sarebbe ritornato subito dopo; per il momento egli amava ad onta di Amalia. Non c'era dolore in quell'ora in cui egli poteva fare proprio quello che la sua natura esigeva. Assaporava con voluttà quel sentimento calmo di rassegnazione e di perdono. Non pensò nessuna frase per comunicare il suo stato d'animo ad Angiolina; anzi il loro ultimo abboccamento doveva esserle assolutamente inesplicabile, ma egli avrebbe agito come se qualche essere piú intelligente fosse stato presente a giudicare lui e lei.</said></p>
<p n="ITBI0087845"><said direct=False>Il tempo s'era risolto in un vento freddo e violento, ma continuo, uguale; nell'aria non c'era piú alcuna lotta.</said></p>
<p n="ITBI0087846"><said direct=False>Angiolina gli venne incontro dal viale di Sant'Andrea. Vedendolo esclamò con grande stizza una stonatura dolorosa nello stato d'animo di Emilio: </said><said direct=True>— Son qui da mezz'ora. Ero in procinto di andarmene.</said></p>
<p n="ITBI0087847"><said direct=False>Egli, dolcemente, la trasse accanto ad un fanale e le fece vedere l'oriuolo che segnava precisamente l'ora stabilita per l'appuntamento.</said></p>
<p n="ITBI0087848"><said direct=True>— Allora mi sono ingannata —</said><said direct=False> disse ella, non molto piú dolcemente. Mentre egli andava studiando il modo con cui dirle che quello sarebbe stato l'ultimo loro incontro, ella si fermò e gli disse: </said><said direct=True>— Per questa sera dovresti lasciarmi andare. Ci vedremo domani; fa freddo e poi...</said></p>
<p n="ITBI0087849"><said direct=False>Egli fu strappato all'indagine che sempre continuava su se stesso e la guardò, la osservò; comprese subito che non era il freddo che le faceva desiderare d'andarsene. Lo colpì inoltre di trovarla vestita con maggior accuratezza del solito. Un vestito bruno che non le aveva mai visto, elegantissimo, sembrava tirato fuori per qualche grande occasione; anche il cappello gli sembrò nuovo, e osservò persino delle scarpettine poco adatte per camminare a Sant'Andrea con quel tempo. — E poi? — ripeté egli fermandosele accanto e guardandola negli occhi.</said></p>
<p n="ITBI0087850"><said direct=True>— Senti, voglio dirti tutto —</said><said direct=False> disse lei assumendo un aspetto di confidenza risoluta, assolutamente fuori di posto e continuò imperterrita, senz'accorgersi che lo sguardo di Emilio si faceva sempre piú torvo: </said><said direct=True>— Ho ricevuto un dispaccio dal Volpini con cui m'annunzia il suo arrivo. Non so che cosa egli voglia da me; ma a quest'ora, certo, si trova già a casa mia.</said></p>
<p n="ITBI0087851"><said direct=False>Ella mentiva, non v'era alcun dubbio. Il Volpini cui, nella mattina, egli aveva scritto quella lettera, eccolo che, prima di riceverla, arrivava, contrito, a chiedere scusa. Sconvolto, rise triste: </said><said direct=True>— Come? Colui che ieri ti scrisse quella lettera, oggi capita a ritirarla in persona ed anzi ti avvisa la sua venuta telegraficamente. Grandi affari! Grandi affari! Da dover ricorrere al telegrafo! E se tu ti ingannassi e in luogo del Volpini fosse un altro?</said></p>
<p n="ITBI0087852"><said direct=False>Ella sorrise ancora sicura di sé: </said><said direct=True>— Ah, a te è stato raccontato dal Sorniani, che due sere fa mi ha visto a ora tarda sulla via, accompagnata da un signore? Avevo lasciata la casa dei Deluigi in quel momento, e avendo paura di camminar sola di notte, quella compagnia mi riuscì comoda. —</said><said direct=False> Egli non l'udiva, ma l'ultima frase di quella ch'ella credeva fosse una giustificazione, la udì e, per la sua stranezza, la ritenne: </said><said direct=True>— Quello era un Deo gratias qualunque. —</said><said direct=False> Poi continuò: </said><said direct=True>— Peccato che ho dimenticato a casa il dispaccio. Ma se non mi vuoi credere, tanto peggio. Non vengo forse sempre puntuale a tutti gli appuntamenti? Perché oggi avrei da inventare delle frottole per mancarvi?</said></p>
<p n="ITBI0087853"><said direct=True>— È facile capirlo! —</said><said direct=False> disse Emilio ridendo rabbiosamente. </said><said direct=True>— Oggi tu hai un altro appuntamento. Vattene presto! C'è qualcuno che t'attende.</said></p>
<p n="ITBI0087854"><said direct=True>— Ebbene, se credi di me questa cosa, è meglio ch'io me ne vada! —</said><said direct=False> Parlava risoluta, ma non si mosse.</said></p>
<p n="ITBI0087855"><said direct=False>Le parole fecero a lui lo stesso effetto come se fossero state accompagnate dall'atto immediato. Ella voleva lasciarlo! — Aspetta prima un istante, che ci spieghiamo! — Anche nell'ira enorme che lo pervadeva tutto, egli pensò un momento se non fosse tuttavia possibile di ritornare allo stato di calma rassegnata in cui s'era trovato poco prima. Ma non sarebbe stato giusto di atterrarla e calpestarla? L'afferrò per le braccia per impedirle di andare, s'appoggiò al fanale che aveva dietro di sé e avvicinò la propria faccia sconvolta a quella di lei rosea e tranquilla. </said><said direct=True>— È l'ultima volta che ci vediamo! —</said><said direct=False> urlò.</said></p>
<p n="ITBI0087856"><said direct=True>— Sta bene, sta bene —</said><said direct=False> disse ella occupata soltanto a liberarsi di quella stretta che le faceva male.</said></p>
<p n="ITBI0087857"><said direct=True>— E sai perché? Perché tu sei una... —</said><said direct=False> Esitò un istante, poi urlò quella parola che persino alla sua ira era sembrata eccessiva, la urlò vittorioso, vittorioso del suo stesso dubbio.</said></p>
<p n="ITBI0087858"><said direct=True>— Lasciami —</said><said direct=False> gridò ella sconvolta dalla rabbia e dalla paura </said><said direct=True>— lasciami o chiamo aiuto.</said></p>
<p n="ITBI0087859"><said direct=True>— Tu sei una... —</said><said direct=False> replicò egli che finalmente, vedendola irritata, poteva rinunziare a percuoterla. </said><said direct=True>— Ma credi dunque che io da lungo tempo non mi sia accorto con chi abbia avuto da fare? Quando ti trovavo vestita da serva, sulle scale di casa tua —</said><said direct=False> rammentò quella sera in tutti i particolari con quello scialle grezzamente colorito sulla testa, le braccia calde di alcova, pensai subito la parola che ora t'ho detta. Non volli dirtela e giuocherellai con te come facevano tutti gli altri, Leardi, Giustini, Sorniani e... e... il Balli.</said></p>
<p n="ITBI0087861"><said direct=True>— Perché lui non volle, quello sciocco, per riguardo a me come se a me potesse importare che t'abbia posseduta un uomo di meno, te... —</said><said direct=False> e per la terza volta le disse quella parola. Ella raddoppiò gli sforzi per svincolarsi, ma lo sforzo di trattenerla era ora per Emilio lo sfogo migliore; le cacciava con voluttà le dita nelle braccia morbide.</said></p>
<p n="ITBI0087862"><said direct=False>Egli sapeva che il momento in cui l'avrebbe lasciata libera, ella se ne sarebbe andata e tutto sarebbe stato finito, tutto e in modo tanto differente da quello ch'egli aveva sognato. </said><said direct=True>— Ed io ti ho voluto bene —</said><said direct=False> disse, forse tentando di mitigarsi, ma aggiunse subito: </said><said direct=True>— Sempre però sapevo quello che tu sei. Sai quello che sei? —</said><said direct=False> Oh, aveva trovata infine una soddisfazione; bisognava obbligarla a confessare quello ch'ella era: </said><said direct=True>— Di' su! Che cosa sei?</said></p>
<p n="ITBI0087863"><said direct=False>Ella ora, apparentemente estenuata, aveva paura; la faccia sbiancata, lo fissava con uno sguardo che chiedeva compassione. Si lasciava scuotere senza resistenza e a lui parve ch'ella stesse per cadere. Allentò la stretta e la sostenne. Tutt'ad un tratto ella si svincolò e si mise a correre disperatamente. Ella dunque aveva mentito ancora! Egli non avrebbe saputo raggiungerla; si chinò, cercò un sasso, e non trovandone raccolse delle pietruzze che le scagliò dietro. Il vento le portò e qualcuna dovette colpirla perché ella gettò un grido di spavento; altre furono arrestate dai rami secchi degli alberi e produssero un rumore sproporzionatissimo all'ira che le aveva lanciate.</said></p>
<p n="ITBI0087864"><said direct=False>Che fare ora? L'ultima soddisfazione cui aveva anelato, gli era stata negata. Ad onta di tanta sua rassegnazione tutto intorno a lui rimaneva rude, senza dolcezza; egli stesso era brutale! Le arterie gli battevano dalla sovraeccitazione; in quel freddo egli ardeva d'ira, di febbre, immobile sulle gambe paralitiche e già era rinato in lui l'osservatore calmo che lo rimproverava.</said></p>
<p n="ITBI0087865"><said direct=True>— Non la rivedrò mai piú —</said><said direct=False> disse come per rispondere ad un rimprovero. </said><said direct=True>— Mai! Mai! E quando poté camminare, questa parola gli risuonò nel rumore dei propri passi e nel sibilo del vento sul paesaggio sconsolato. Sorrise da solo ripassando per i luoghi per cui era venuto e ricordandole idee che lo avevano accompagnato a quell'appuntamento. Come rimaneva sorprendente la realtà!</said></p>
<p n="ITBI0087866"><said direct=False>Non andò subito a casa. Gli sarebbe stato impossibile d'atteggiarsi ad infermiere in quello stato d'animo. Il sogno lo possedeva intero, tanto che non avrebbe saputo dire per quali vie fosse poi rincasato. Oh! Se l'abboccamento con Angiolina fosse stato quale egli l'aveva voluto, avrebbe potuto andare diritto al letto d'Amalia senz'alterare neppure l'espressione della propria faccia.</said></p>
<p n="ITBI0087867"><said direct=False>Scoperse una nuova analogia fra la sua relazione con Angiolina e quella con Amalia. Da entrambe egli si distaccava senza poter dire l'ultima parola che avrebbe addolcito almeno il ricordo delle due donne. Amalia non poteva udirla; ad Angiolina egli non aveva saputo dirla.</said></p>
<p n="ITBI0087868"><said direct=False>Egli passò quella notte intera al letto di Amalia in un sogno ininterrotto. Non che avesse pensato continuamente ad Angiolina, ma fra lui e il suo contorno v'era un velo che gli toglieva di veder chiaro. Una grande stanchezza gl'impediva tanto le speranze ardite, che di tratto in tratto aveva pur avute durante il pomeriggio, quanto le disperazioni violente che gli avevano dato il sollievo del pianto.</said></p>
<p n="ITBI0087869"><said direct=False>A casa gli era parso di trovare tutto nello stato di prima. Soltanto il Balli aveva abbandonato il suo cantuccio ed era andato a sedere ai piedi del letto, accanto alla signora Elena. Guardò a lungo Amalia sperando di poter nuovamente piangere. L'analizzò, la scrutò, per sentire tutto il suo male e soffrire con lei. Poi guardò altrove vergognandosi; s'era accorto che nella ricerca di commozione era andato alla ricerca di immagini e di traslati. Gli capitò di nuovo il desiderio di fare qualche cosa e disse al Balli che lo lasciava libero, ringraziandolo per l'assistenza che gli aveva prestata.</said></p>
<p n="ITBI0087870"><said direct=False>Ma il Balli, che non s'era neppure pensato di chiedergli come fosse andato il congedo da Angiolina, lo trasse in disparte per dirgli ch'egli non voleva andarsene. Pareva imbarazzato e triste. Aveva da dire ancora qualche cosa, e gli pareva tanto delicata che non osò senza un esordio di preparazione. Essi erano amici da molti anni e tutto il male che poteva toccare ad Emilio, egli lo sentiva come proprio. Poi, deciso, disse: — Quella poveretta mi nomina molto spesso; io resto. — Emilio gli strinse la mano senza provare una grande riconoscenza; già ora — egli ne era tanto certo da attingervi una grande tranquillità — per Amalia non v'era piú alcun rimedio.</said></p>
<p n="ITBI0087871"><said direct=False>Gli raccontarono che da qualche minuto Amalia parlava continuamente della sua malattia. Non poteva questo essere un indizio che la febbre fosse diminuita? Egli stette a udire, ben convinto che s'ingannavano. Infatti ella delirò: </said><said direct=True>— Mia colpa se sto male? Torni domani, dottore, e starò bene. —</said><said direct=False> Non sembrava ch'ella soffrisse; aveva la faccia piccola, misera, oramai proprio la faccia appropriata a quel corpo. Sempre guardandola egli pensò: </said><said direct=True>— Ella morrà! —</said><said direct=False> Se la figurò morta, quietata, priva d'affanno e di delirio. Ebbe dolore di aver avuta quell'idea poco affettuosa. S'allontanò un poco dal letto e s'assise al tavolo, ove s'era posto anche il Balli.</said></p>
<p n="ITBI0087872"><said direct=False>Elena rimase al letto. Alla scarsa luce della candela Emilio s'avvide ch'ella piangeva. — Mi pare di essere al letto di mio figlio — disse ella accorgendosi che le sue lagrime erano state viste.</said></p>
<p n="ITBI0087873"><said direct=False>Amalia improvvisamente disse di sentirsi molto ma molto bene e domandò di mangiare. Il tempo non correva normalmente a quel letto per chi seguiva, viveva quel delirio. Ella accusava ad ogni istante un altro stato d'animo, o nuove avventure, e faceva passare con lei i suoi infermieri per delle fasi di cui lo svolgimento nella vita solita dura giorni e mesi.</said></p>
<p n="ITBI0087874"><said direct=False>La signora Elena — ricordando una prescrizione del medico — le preparò e offerse del caffè, che fu preso con voluttà. Subito il delirio la ricondusse al Balli. Soltanto per un osservatore superficiale quel delirio mancava di nesso. Le idee si mescolavano, una si sommergeva nell'altra, ma quando riappariva risultava esser proprio quella ch'era stata abbandonata. Ella aveva inventata quella sua rivale Vittoria; l'aveva accolta con parole dolci, poi — come il Balli raccontò — fra le due donne s'era svolto un battibecco che al Balli aveva rivelato essere lui il pensiero dominante dell'ammalata. Ora Vittoria ritornava, Amalia la vedeva avvicinarsi e ne aveva orrore. — Io non le dirò nulla! Starò qui zitta, come se ella non ci fosse. Io non voglio niente, dunque mi lasci in pace. — Poi chiamò Emilio ad alta voce. </said><said direct=True>— Tu che sei suo amico, digli tu ch'essa inventa tutto. Io non le feci nulla.</said></p>
<p n="ITBI0087875"><said direct=False>Il Balli credette di poterla calmare: </said><said direct=True>— Senta, Amalia! Io sono qui e non crederei niente se mi fosse detto del male sul conto suo.</said></p>
<p n="ITBI0087876"><said direct=False>Ella lo udì e lo considerò lungamente: </said><said direct=True>— Tu Stefano? —</said><said direct=False> Non lo riconobbe: </said><said direct=True>— Glielo dica allora! —</said><said direct=False> Spossata lasciò ricadere la testa sul guanciale e, per l'esperienza fattane, tutti sapevano che, per allora, l'episodio era chiuso.</said></p>
<p n="ITBI0087877"><said direct=False>La signora Elena, durante quella sosta, spinse la propria sedia verso il tavolo al quale sedevano i due uomini e pregò Emilio, ch'ella vedeva affranto, di andare a coricarsi. Egli rifiutò, ma queste parole avviarono fra i tre infermieri una conversazione che riuscì, per qualche istante, a distrarli.</said></p>
<p n="ITBI0087878"><said direct=False>La signora Chierici, cui il Balli con la sua indiscreta curiosità aveva fatte delle domande, raccontò che quando Emilio s'era imbattuto in lei, ella stava andando a messa. </said><said direct=True>Ora —</said><said direct=False> disse </said><said direct=True>— le pareva d'essere in chiesa dalla mattina e provava il medesimo alleggerimento di coscienza di chi ha pregato con fervore. Lo disse senz'esitazione col tono del credente che non teme i dubbi altrui.</said></p>
<p n="ITBI0087879"><said direct=False>Poi raccontò una storia strana, la propria: Fino all'età di quarant'anni ella era vissuta senz'affetti avendo perduti, giovanissima, i genitori; senza affetti le erano trascorsi i giorni solitari e sereni. A quell'età s'era imbattuta in un vedovo, che la sposò per dare una madre al figlio e alla figlia che aveva di primo letto. Da bel principio i due fanciulli le fecero cipiglio ma ella nondimeno sentiva di voler loro tanto bene ch'era sicura di finire col farsene amare. Si ingannò. Essi la considerarono e l'odiarono sempre quale madrigna. V'erano i parenti della prima moglie che si frammettevano fra i fanciulli e la loro nuova madre e la facevano odiare loro con menzogne, e facendo loro credere che l'ombra della prima madre si sarebbe ingelosita del nuovo affetto. — Io invece m'affezionavo sempre piú, tanto da amare la rivale che me li aveva dati. Forse — aggiunse con un'osservazione d'analista oggettiva — il disdegno che vestiva tanto bene i loro bei visini rosei me ne faceva innamorare maggiormente. — La fanciulla le fu tolta, poco dopo la morte del padre, da un parente che si ostinava a crederla maltrattata.</said></p>
<p n="ITBI0087880"><said direct=False>Il fanciullo restò tutto per lei, ma anche quando i parenti non ci furono piú per suggerirgli l'odio, egli, con un'ostinazione sorprendente nella mente giovanile, continuò a conservare per lei la stessa sdegnosa malevolenza che si palesava in dispetti e sgarbatezze. Ammalò di scarlattina maligna, ma anche nella febbre le resistette finché, estenuato, poche ore prima di morire, le gettò le braccia al collo, chiamandola mamma e pregandola di salvarlo. Poi la signora Elena si compiacque a lungo a descrivere quel fanciullo che l'aveva fatta soffrir tanto. Ardito, vivace, intelligente; tutto comprendeva, meno l'affetto che gli era offerto. Adesso la vita della signora Elena si compendiava fra la sua casa vuota, la chiesa ove ella pregava per chi le aveva voluto bene un solo istante, e quella tomba ove c'era sempre molto da fare. Sí! L'indomani, senza fallo, ella doveva recarvisi per vedere come fosse riuscito il tentativo fatto di puntellare un alberello che non voleva crescere diritto.</said></p>
<p n="ITBI0087881"><said direct=True>— Allora vado io via, se c'è Vittoria —</said><said direct=False> gridò Amalia e si rizzò a sedere. Emilio, spaventato, alzò la candela per veder meglio. Amalia era livida; la sua faccia aveva il colore del guanciale su cui si proiettava. Il Balli la guardò con evidente ammirazione. La luce gialla della candela si rifletteva luminosissima sulla faccia umida d'Amalia, tanto che pareva luminosità sua; il nudo cosí brillante e sofferente gridava. Pareva la rappresentazione plastica di un grido violento di dolore. La faccina, su cui per un istante s'era stampata una risoluzione ferma, minacciava imperiosamente. Fu un lampo: ella ricadde subito, quetata da parole che non comprese. Riprese poi a borbottare mitemente da sola, accompagnando con qualche parola la corsa vertiginosa dei suoi sogni.</said></p>
<p n="ITBI0087882"><said direct=False>Il Balli disse: </said><said direct=True>— Pareva una buona dolce furia. Non ho mai visto qualche cosa di simile. —</said><said direct=False> S'era seduto e guardava in aria con quell'occhio da sognatore con cui cercava le idee. Era evidente, ed Emilio ne provò soddisfazione: Amalia moriva amata dell'amore piú nobile che il Balli potesse offrire.</said></p>
<p n="ITBI0087883"><said direct=False>La signora Elena riprese la conversazione al punto ove l'aveva lasciata. Forse quetando Amalia ella non s'era staccata neppure per un istante dal pensiero suo piú caro. Anche il rancore verso i parenti del marito era un elemento della sua vita. Raccontò che essi l'avevano disprezzata, perché era figlia di un commerciante di ferrareccia. </said><said direct=True>— Ad ogni modo —</said><said direct=False> aggiunse </said><said direct=True>— il nome dei Deluigi è un nome onorato.</said></p>
<p n="ITBI0087884"><said direct=False>Emilio si meravigliò della sorte che faceva capitare in casa un membro di quella famiglia nominata tanto spesso da Angiolina. Interrogò subito Elena se avesse altri parenti. Ella disse di no e negò anche che in città vi potesse essere un'altra famiglia di quel nome. Lo negò tanto risolutamente, ch'egli dovette crederle.</said></p>
<p n="ITBI0087885"><said direct=False>Perciò anche durante quella notte il suo pensiero fu attratto da Angiolina. Come nell'epoca che gli pareva tanto lontana in cui Amalia sana non era per lui altro che una persona inquietante, di cui si doveva evitare la vicinanza egli fu invaso da un desiderio cocente di correre da Angiolina per rimproverarla di tanto tradimento, il maggiore ch'ella avesse ordito. Quei Deluigi erano saltati fuori al principio della loro relazione ed erano stati creati i singoli membri della famiglia a seconda del bisogno. Prima era stata la vecchia signora Deluigi, che amava Angiolina come una madre, poi la figlia che la teneva per amica, e infine il vecchio che aveva tentato d'ubbriacarla. Una menzogna ch'era stata ripetuta ad ogni loro colloquio, e per essa scompariva ogni dolcezza dal ricordo di Angiolina. Anche quei rari tratti d'amore ch'ella aveva saputo simulare si rivelavano con limpida evidenza per quello che erano, delle menzogne. Eppure anche quel nuovo tradimento egli lo sentí ben presto quale un nuovo legame. Amalia si moveva invano, affannosamente, nel suo letto di dolore; per lungo tempo egli non la vide. Quando riconquistò un po' di calma, ebbe il dolore di dover riconoscere che quando fosse scomparsa la malattia di Amalia o Amalia stessa, egli sarebbe corso di nuovo da Angiolina. Lungamente, per esercitare su se stesso una pressione, si irrigidì al suo posto e giurò di non ricadere mai piú in quei lacci: </said><said direct=True>— Mai piú, mai piú.</said></p>
<p n="ITBI0087886"><said direct=False>Anche quell'interminabile notte, la piú penosa che egli mai avesse vegliata e che pure poteva divenire oggetto di rimpianto, fuggiva. Un orologio batté le due.</said></p>
<p n="ITBI0087887"><said direct=False>La signora Elena pregò Emilio di procurarle una pezzuola per asciugare la faccia di Amalia. Per non dover lasciare quella stanza, egli — trovate le chiavi — aperse l'armadio della sorella. Fu subito colpito da uno strano odore di medicinali profumati. La poca biancheria era distribuita nei grandi cassetti ch'erano poi riempiti di boccette di varia grandezza. Egli non comprese subito e per vedere meglio prese la candela. Qualche cassetto era pieno fino all'orlo di boccette brillanti lietamente con dei bagliori gialli misteriosi di tesoro rinchiuso; in altri cassetti c'era ancora posto, e la distribuzione era fatta in modo che s'indovinava il proposito di completare ordinatamente la strana collezione. Una sola boccetta era fuori posto, e in quella c'era ancora un resto di liquido trasparente. L'odore del liquido non lasciò luogo a dubbi; doveva essere dell'etere profumato. Il dottor Carini aveva avuto ragione: Amalia aveva cercato l'oblio nell'ebrietà. Non ebbe del rancore verso la sorella neppure per un attimo perché la conclusione a cui corse subito la sua mente fu una sola: Amalia era perduta. Quella scoperta valse perciò a ricondurlo finalmente a lei.</said></p>
<p n="ITBI0087888"><said direct=False>Richiuse accuratamente l'armadio. Non aveva saputo tutelare la vita della sorella; avrebbe ora tentato di conservarne intatta la riputazione.</said></p>
<p n="ITBI0087889"><said direct=False>L'aurora s'avanzava fosca, esitante, triste. Sbiancava la finestra ma lasciava intatta la notte nell'interno della stanza. Parve che un raggio solo vi penetrasse, perché sui cristalli sul tavolo, la luce del giorno si franse colorandovisi, azzurrina e verde, fine e mite. Sulla via soffiava ancora il vento, cogli stessi suoni regolari, trionfali, che aveva avuti quando Emilio aveva abbandonato Angiolina.</said></p>
<p n="ITBI0087890"><said direct=False>Nella stanza invece v'era una grande quiete. Da parecchie ore il delirio di Amalia non si traduceva che in parole mozze. S'era quietata sul fianco destro, la faccia vicinissima alla parete, gli occhi sempre aperti.</said></p>
<p n="ITBI0087891"><said direct=False>Il Balli andò a riposare nella stanza di Emilio. Aveva pregato di non lasciarlo dormire piú di un'ora.</said></p>
<p n="ITBI0087892"><said direct=False>Emilio s'assise di nuovo al tavolo. Si scosse terrorizzato: Amalia non respirava piú. Anche la signora Elena se n'era accorta e si era rizzata. L'ammalata guardava sempre con gli occhi spalancati la parete, e qualche istante appresso riprese a respirare. I primi quattro o cinque respiri parvero di persona sana, e Emilio ed Elena si guardarono sorridendo e pieni di speranza. Ma ben presto quel sorriso morì sulle labbra, perché il respiro di Amalia andò accelerandosi, per appesantirsi poi e quindi cessare di nuovo. La sosta questa volta durò tanto ch'Emilio dallo spavento gridò. Il respiro riprese come prima, calmo per breve tempo, e poi subito affannoso vertiginosamente. Fu uno stadio dolorosissimo per Emilio. Per quanto, dopo un'ora d'intensa attenzione, egli si fosse potuto accertare che quella momentanea cessazione di respiro non era la morte e che la respirazione regolare che seguiva non preludiava alla salute, egli, dall'ansia, tratteneva anche lui il respiro quando cessava quello di Amalia, si abbandonava a sperare pazzamente quando sentiva riprendere quel respiro calmo e ritmico, e soffriva fino alle lagrime al disinganno di vederla ritornare all'affanno.</said></p>
<p n="ITBI0087893"><said direct=False>L'alba illuminava oramai anche il letto. La nuca grigia della signora Elena che, accontentandosi di un riposo superficiale da buona infermiera, teneva reclinata la testa sul petto, appariva tutta d'argento. Per Amalia la notte non sarebbe cessata piú. La testa spiccava ora coi contorni precisi sul guanciale. I capelli neri non avevano mai avuta tanta importanza su quella testa come durante la malattia. Pareva un profilo di persona energica, con gli zigomi sporgenti e il mento aguzzo.</said></p>
<p n="ITBI0087894"><said direct=False>Emilio puntellò le braccia sul tavolo e poggiò la fronte sulle mani. L'ora in cui egli aveva maltrattata Angiolina gli pareva lontana lontana, perché di nuovo egli non si riteneva capace di un'azione simile; non trovava in sé l'energia né la brutalità che c'erano volute a compierla. Chiuse gli occhi e s'addormentò. Gli parve poi d'aver sempre percepito anche nel sonno il respiro di Amalia e di aver continuato a risentirne come prima spavento, speranza e disinganno.</said></p>
<p n="ITBI0087895"><said direct=False>Quando si destò era giorno fatto. Amalia con gli occhi spalancati guardava la finestra. Egli s'alzò e, sentendolo muoversi, ella lo guardò. Quale sguardo! Non piú di febbre, ma di persona stanca a morte, che dell'occhio proprio non interamente disponga e le occorra sforzo e ricerca per guidarlo. </said><said direct=True>— Ma che cosa ho, Emilio? Io muoio!</said></p>
<p n="ITBI0087896"><said direct=False>L'intelligenza era ritornata ed egli, dimenticata l'osservazione fatta su quell'occhio, riebbe intera la speranza. Le disse ch'ella era stata molto male, ma che adesso — si capiva — risanava. L'affetto che si sentiva in cuore traboccò e si mise a piangere dalla consolazione. Baciandola gridò che da allora sarebbero vissuti insieme uniti, uno per l'altro. Gli pareva che tutta quella notte tormentosa non ci fosse stata che per prepararlo a tale inaspettata felice soluzione. Poi ricordò tale scena con vergogna. Pareva a lui stesso di aver voluto approfittare di quel solo lampo di intelligenza in Amalia per quetare la propria coscienza.</said></p>
<p n="ITBI0087897"><said direct=False>La signora Elena accorse per calmarlo e ammonirlo di non agitare l'ammalata. Disgraziatamente Amalia non capiva. Pareva tanto fissa in un'idea unica da averne occupati tutti i sensi: </said><said direct=True>— Dimmi —</said><said direct=False> pregò </said><said direct=True>— che cosa è accaduto? Ho tanta paura! Ho visto te e Vittoria e... —</said><said direct=False> Il sogno s'era mescolato alla realtà, e la sua povera mente fiaccata non sapeva sciogliere la complicata matassa.</said></p>
<p n="ITBI0087898"><said direct=True>— Cerca di capire! —</said><said direct=False> pregò Emilio con calore. </said><said direct=True>— Hai sognato ininterrottamente da ieri. Riposa adesso, e poi penserai. —</said><said direct=False> L'ultima frase era stata detta in seguito a un nuovo gesto della signora Elena la quale perciò attirò a sé l'attenzione di Amalia. — Non è Vittoria — disse la poverina evidentemente tranquillata. Oh, quella non era l'intelligenza che poteva essere considerata quale il nunzio della salute; si manifestava con soli lampi che minacciavano d'illuminare e rendere sensibile il dolore. Emilio ne ebbe altrettanta paura come prima del delirio.</said></p>
<p n="ITBI0087899"><said direct=False>Entrò il Balli. Aveva udita la voce d'Amalia e veniva anche lui, sorpreso dell'insperato miglioramento. </said><said direct=True>— Come sta, Amalia? —</said><said direct=False> le domandò affettuosamente.</said></p>
<p n="ITBI0087900"><said direct=False>Ella lo guardò con un'espressione di sorpresa incredula: </said><said direct=True>— Ma dunque non era un sogno? —</said><said direct=False> Considerò lungamente Stefano; guardò poi il fratello e di nuovo il Balli come se avesse voluto confrontare i due corpi e cercare se a uno dei due fosse mancato l'aspetto della realtà. </said><said direct=True>— Ma Emilio —</said><said direct=False> esclamò, </said><said direct=True>— io non capisco!</said></p>
<p n="ITBI0087901"><said direct=True>— Sapendoti ammalata —</said><said direct=False> spiegò Emilio </said><said direct=True>— ha voluto farmi compagnia questa notte. È sempre il vecchio amico di casa nostra.</said></p>
<p n="ITBI0087902"><said direct=False>Ella non udiva bene: </said><said direct=True>— E Vittoria? —</said><said direct=False> domandò.</said></p>
<p n="ITBI0087903"><said direct=True>— Non è mai stata qui questa donna —</said><said direct=False> disse Emilio.</said></p>
<p n="ITBI0087904"><said direct=True>— Egli ha diritto di far cosí. E tu resta pure con loro —</said><said direct=False> borbottò ella ed ebbe negli occhi un lampo di rancore. Poi dimenticò tutto e tutti guardando la luce alla finestra.</said></p>
<p n="ITBI0087905"><said direct=False>Stefano le disse: </said><said direct=True>— Mi ascolti, Amalia! Io non ho mai conosciuta quella Vittoria di cui ella parla. Sono il suo devoto amico e sono rimasto qui per assisterla.</said></p>
<p n="ITBI0087906"><said direct=False>Ella non ascoltava. Guardava la luce alla finestra con un evidente sforzo per acuire l'occhio semispento. Guardava estatica, ammirando. Ebbe una brutta smorfia che pure rassomigliò a un sorriso.</said></p>
<p n="ITBI0087907"><said direct=True>— Oh —</said><said direct=False> disse </said><said direct=True>— quanti bei fanciulli. —</said><said direct=False> Ammirò lungamente. Il delirio era ritornato. Ci fu però una sosta fra i sogni della notte e le immagini luminose ch'erano vestite del colore dell'aurora. Vedeva bimbi rosei ballare al sole. Un delirio di poche parole. Designava l'oggetto che vedeva e null'altro. La propria vita era dimenticata. Non nominò il Balli, né Vittoria, né Emilio. </said><said direct=True>— Quanta luce —</said><said direct=False> disse affascinata. Anch'ella s'illuminò. Sotto alla pelle diafana si vide salire il sangue rosso e colorarle le gote e la fronte. Ella mutava ma non sentiva se stessa. Guardava le cose che sempre piú s'allontanavano da lei.</said></p>
<p n="ITBI0087908"><said direct=False>Il Balli propose di chiamare il medico. </said><said direct=True>— È inutile —</said><said direct=False> disse la signora Elena che da quel rossore aveva capito a qual punto si fosse.</said></p>
<p n="ITBI0087909"><said direct=True>— Inutile? —</said><said direct=False> domandò Emilio spaventato di sentir ripetuto da altri il proprio pensiero.</said></p>
<p n="ITBI0087910"><said direct=False>Infatti, poco dopo, la bocca d'Amalia si contrasse in quello strano sforzo in cui pare da ultimo anche i muscoli, inetti a ciò, vengano costretti a lavorare per la respirazione. L'occhio guardava ancora. Ella non disse piú alcuna parola. Ben presto al respiro s'unì il rantolo, un suono che pareva un lamento, proprio il lamento di quella persona dolce che moriva. Pareva risultato da una desolazione mite; pareva voluto, un'umile protesta. Era infatti il lamento della materia che, già abbandonata, disorganizzandosi, emette i suoni appresi nel lungo dolore cosciente.</said></p>
<p n="ITBI0087911"><said direct=False>L'immagine della morte è bastevole ad occupare tutto un intelletto. Gli sforzi per trattenerla o per respingerla sono titanici, perché ogni nostra fibra terrorizzata la ricorda dopo averla sentita vicina, ogni nostra molecola la respinge nell'atto stesso di conservare e produrre la vita. Il pensiero di lei è come una qualità, una malattia dell'organismo. La volontà non lo chiama né lo respinge.</said></p>
<p n="ITBI0087912"><said direct=False>Di questo pensiero Emilio lungamente visse. La primavera era passata, ed egli non se n'era accorto che per averla vista fiorire sulla tomba della sorella. Era un pensiero cui non andava congiunto alcun rimorso. La morte era la morte; non piú terribile per le circostanze che l'avevano accompagnata. Era passata la morte, il grande misfatto, ed egli sentiva che i propri errori e misfatti erano stati del tutto dimenticati.</said></p>
<p n="ITBI0087913"><said direct=False>In quel periodo, per quanto poté, visse solitario. Evitò anche il Balli, il quale dopo di essersi contenuto tanto bene al letto di Amalia, aveva già perfettamente dimenticato il breve entusiasmo ch'ella aveva saputo inspirargli. Emilio non gli sapeva perdonare di non essergli piú simile in questo. Era oramai la sola cosa che gli rimproverasse.</said></p>
<p n="ITBI0087914"><said direct=False>Quando la sua commozione s'affievolì, gli sembrò di perdere l'equilibrio. Corse al cimitero. La strada polverosa lo fece soffrire, e indicibilmente, il caldo. Sulla tomba prese la posa del contemplatore, ma non seppe contemplare. La sua sensazione piú forte era il bruciore della cute irritata dal sole, dalla polvere e dal sudore. A casa si lavò e, rinfrescata la faccia, perdette ogni ricordo di quella gita. Si sentí solo, solo. Uscì col vago proposito d'attaccarsi a qualcuno, ma sul pianerottolo dove un giorno aveva trovato il soccorso invocato, ricordò che poco distante poteva trovare una persona che gli avrebbe insegnato a ricordare, la signora Elena. Egli — se lo disse salendo le scale — egli non aveva dimenticata Amalia, la ricordava anche troppo, ma aveva dimenticata la commozione della sua morte. Invece che vederla rantolare nell'ultima lotta, la ricordava quando triste, spossata, con gli occhi grigi lo rimproverava del suo abbandono, oppure quando, sconfortata, riponeva la tazza preparata per il Balli o, infine, ricordava il suo gesto, la sua parola, il suo pianto d'ira e di disperazione. Erano tutti ricordi della propria colpa. Bisognava coprire il tutto con la morte d'Amalia; la signora Elena gliel'avrebbe rievocata. Amalia stessa era stata insignificante nella sua vita. Non ricordava neppure ch'ella avesse dimostrato il desiderio di riavvicinarsi a lui quando egli, per salvarsi da Angiolina, aveva tentato di rendere piú affettuosa la loro relazione. La sua morte sola era stata importante per lui; quella almeno l'aveva liberato dalla sua vergognosa passione.</said></p>
<p n="ITBI0087915"><said direct=True>— La signora Elena è in casa? —</said><said direct=False> domandò alla serva ch'era venuta ad aprire. In quella casa non si doveva essere abituati a ricevere molte visite. La serva — una biondina gentile — gli impedì il passo e si mise a chiamare ad alta voce la signora Elena. Questa venne nel corridoio oscuro da una porta laterale e si fermò nella luce che usciva dalla stanza.</said></p>
<p n="ITBI0087916"><said direct=True>«Come ho fatto bene a venire!»</said><said direct=False>, pensò Emilio giocondamente, sentendosi commosso al vedere la testa grigia di Elena, illuminata debolmente, mandare proprio quei riflessi che lo avevano colpito la mattina della morte di Amalia.</said></p>
<p n="ITBI0087917"><said direct=False>La signora Elena lo accolse con grande affetto. </said><said direct=True>— È tanto tempo ch'io speravo di vederla. Mi fa proprio piacere.</said></p>
<p n="ITBI0087918"><said direct=True>— Lo sapevo —</said><said direct=False> disse Emilio con le lagrime nella voce. L'amicizia offertagli da quella donna al letto di morte d'Amalia lo commoveva. </said><said direct=True>— Ci conosciamo da poco, ma abbiamo passata insieme tale una giornata da sentircene legati piú che non da anni d'intimità.</said></p>
<p n="ITBI0087919"><said direct=False>La signora Elena lo fece entrare nella stanza da cui era uscita, della forma del tinello del Brentani, sul quale era situata. L'arredo ne era semplice, anzi scarso, ma tutto era tenuto con grande accuratezza, e non vi si sentiva il bisogno di altri mobili. La semplicità appariva un po' eccessiva sulle pareti lasciate nude del tutto.</said></p>
<p n="ITBI0087920"><said direct=False>La serva portò una lampada a petrolio accesa, augurando ad alta voce la buona sera. Quindi uscì.</said></p>
<p n="ITBI0087921"><said direct=False>La signora le guardò dietro con un buon sorriso: </said><said direct=True>— Non posso levarle l'abitudine un po' campagnuola d'augurare la buona sera quando porta il lume. Del resto è un uso che non dispiace. Giovanna è tanto buona. Troppo ingenua. È strano di trovare ai nostri tempi una persona ingenua. Viene voglia di guarirla da una malattia tanto adorabile. Quando le racconto qualche cosa dei costumi moderni, fa tanto d'occhi. —</said><said direct=False> Ella rise di cuore. Imitava la persona di cui parlava spalancando i buoni piccoli occhi; pareva la studiasse per goderne di piú.</said></p>
<p n="ITBI0087922"><said direct=False>La biografia della serva aveva interrotta la commozione di Emilio. Per chiarire un dubbio che gli venne, raccontò d'essere stato quel giorno al cimitero. Infatti il suo dubbio fu subito risolto, perché, senz'alcuna esitazione, la signora disse: </said><said direct=True>— Io al cimitero non vado mai. Non ci sono stata dal giorno della morte di sua sorella. —</said><said direct=False> Dichiarò poi ch'ella sapeva oramai che con la morte non si lotta. </said><said direct=True>— Chi è morto è morto e il conforto non può venire che dai vivi. —</said><said direct=False> Aggiunse senz'alcuna amarezza: </said><said direct=True>— Purtroppo, ma è cosí. —</said><said direct=False> Disse poi ch'era stata tolta all'incanto dei ricordi dalla breve assistenza prestata ad Amalia. La tomba del figliuolo non le dava piú quella commozione che sconvolge e rinnova. Parlava veramente i pensieri d'Emilio; certo non piú, quando concluse con un assioma morale: </said><said direct=True>— Vi sono i vivi che hanno bisogno di noi.</said></p>
<p n="ITBI0087923"><said direct=False>Riparlò di Giovanna. Costei, per sua fortuna, era stata colta da una malattia ed Elena l'aveva assistita e salvata. Si erano trovate durante quella malattia. Quando la fanciulla risanò, la signora comprese che suo figlio riviveva in lei. </said><said direct=True>— Piú mite, piú buono, piú riconoscente, oh, tanto riconoscente! —</said><said direct=False> Anche il suo nuovo affetto le dava pensieri e dolori: </said><said direct=True>— Giovanna era innamorata...</said></p>
<p n="ITBI0087924"><said direct=False>Emilio non l'udiva piú. Era occupato tutto dalla soluzione di un grave problema. Andandosene salutò con rispetto sulla porta la serva, quella che aveva trovato il modo di salvare dalla disperazione un suo simile. — Strano — pensò, — sembrerebbe che metà dell'umanità esista per vivere e l'altra per essere vissuta. — Ritornò subito col pensiero al proprio caso concreto: </said><said direct=True>— Angiolina esiste forse solo acciocché io viva.</said></p>
<p n="ITBI0087925"><said direct=False>Camminò tranquillo, rinato, nella notte fresca che era seguita alla giornata afosa. L'esempio della signora Elena gli aveva provato che anche lui poteva trovare ancora nella vita il suo pane quotidiano, la ragione d'essere. Questa speranza l'accompagnò per parecchio tempo; aveva dimenticato tutti gli elementi di cui si componeva la sua misera vita, e credeva che il giorno in cui avesse voluto, avrebbe potuto rinnovarla.</said></p>
<p n="ITBI0087926"><said direct=False>Le prime prove che fece fallirono. Aveva tentato di nuovo l'arte e non gliene era risultata alcuna commozione. Avvicinò delle donne e le trovò poco importanti. — Io amo Angiolina! — pensò.</said></p>
<p n="ITBI0087927"><said direct=False>Un giorno il Sorniani gli raccontò che Angiolina era fuggita col cassiere infedele di una Banca. Il fatto aveva destato scandalo in città.</said></p>
<p n="ITBI0087928"><said direct=False>Fu una sorpresa dolorosissima per lui. Si disse: </said><said direct=True>— M'è fuggita la vita. —</said><said direct=False> Invece, per qualche tempo, la fuga d'Angiolina lo ripose in piena vita, nel piú vivace dei dolori e dei risentimenti. Sognò vendette e amore, come la prima volta in cui l'aveva abbandonata.</said></p>
<p n="ITBI0087929"><said direct=False>Andò dalla madre d'Angiolina, quando già questo risentimento s'era affievolito, come era andato da Elena quando il ricordo d'Amalia aveva minacciato d'attenuarsi. Anche questa visita gli fu imposta da un suo preciso stato d'animo che domandava in quel dato momento un nuovo impulso, tant'è vero che la fece in ore d'ufficio, incapace di ritardarla neppure di minuti.</said></p>
<p n="ITBI0087930"><said direct=False>La vecchia l'accolse con l'antica gentilezza. La stanza d'Angiolina aveva cambiato un po' d'aspetto, denudata di tutte le cianfrusaglie che l'Angiolina aveva raccolte nella sua lunga carriera. Anche le fotografie erano scomparse e dovevano oramai adornare la parete di qualche stanza in altro paese.</said></p>
<p n="ITBI0087931"><said direct=True>— È dunque fuggita? —</said><said direct=False> domandò Emilio con amarezza e ironia. Gustava quell'istante come se avesse parlato ad Angiolina stessa.</said></p>
<p n="ITBI0087932"><said direct=False>La Zarri negò che Angiolina fosse fuggita. Era andata a stare in casa di parenti che abitavano a Vienna. Emilio non protestò, ma poco dopo, cedendo al suo imperioso desiderio, riprese il tono d'accusatore che si era tentato di togliergli. Disse ch'egli aveva previsto tutto. Aveva tentato di correggere Angiolina e di segnarle la via retta. Non vi era riuscito e ne rimaneva scorato; ma era ben peggio per Angiolina, ch'egli non avrebbe lasciata mai, se ella l'avesse trattato altrimenti.</said></p>
<p n="ITBI0087933"><said direct=False>Non avrebbe poi saputo ripetere le parole ch'egli pronunziò in quel momento tanto importante, ma dovettero essere efficacissime, perché la signora Zarri si mise a singhiozzare con certi singhiozzi strani, secchi; gli volse le spalle e se ne andò. Egli la seguì con lo sguardo un po' sorpreso dell'effetto prodotto. I singhiozzi erano certo sinceri; la scuotevano tutta fino ad impedirle il passo.</said></p>
<p n="ITBI0087934"><said direct=True>— Buon giorno, signor Brentani —</said><said direct=False> gli disse, entrando con un bell'inchino e offrendogli la mano, la sorella d'Angiolina. — Mamma è andata di là perché sta poco bene. Se ella vuole ritorni un altro giorno.</said></p>
<p n="ITBI0087935"><said direct=True>— No! —</said><said direct=False> disse Emilio solennemente come se stesse per abbandonare Angiolina. </said><said direct=True>— Io non ritornerò mai piú. —</said><said direct=False> Accarezzò i capelli della fanciulla, piú scarsi, ma del colore identico di quelli di Angiolina.</said><said direct=True> — Mai piú! —</said><said direct=False> ripeté, e con intensa compassione baciò la fanciulla sulla fronte.</said></p>
<p n="ITBI0087936"><said direct=True>— Perché? —</said><said direct=False> domandò lei gettandogli le braccia al collo. Stupefatto egli si lasciò coprire la faccia di baci tutt'altro che infantili.</said></p>
<p n="ITBI0087937"><said direct=False>Quando riuscì a togliersi da quell'abbraccio, la nausea aveva distrutta in lui qualsiasi commozione. Non sentí alcun bisogno di continuare la predica incominciata e se ne andò dopo di aver fatta una carezza paterna, indulgente alla fanciulla, ch'egli non voleva lasciare afflitta.</said></p>
<p n="ITBI0087938"><said direct=False>Una grande tristezza lo colse quando si trovò solo sulla via. Sentiva che la carezza fatta per compiacenza a quella fanciulla segnava proprio la fine della sua avventura.</said></p>
<p n="ITBI0087939"><said direct=False>Egli stesso non sapeva quale periodo importante della sua vita si fosse chiuso con quella carezza.</said></p>
<p n="ITBI0087940"><said direct=False>Lungamente la sua avventura lo lasciò squilibrato, malcontento. Erano passati per la sua vita l'amore e il dolore e, privato di questi elementi, si trovava ora col sentimento di colui cui è stata amputata una parte importante del corpo. Il vuoto però finì coll'essere colmato. Rinacque in lui l'affetto alla tranquillità, alla sicurezza, e la cura di se stesso gli tolse ogni altro desiderio.</said></p>
<p n="ITBI0087941"><said direct=False>Anni dopo egli s'incantò ad ammirare quel periodo della sua vita, il piú importante, il piú luminoso. Ne visse come un vecchio del ricordo della gioventù. Nella sua mente di letterato ozioso, Angiolina subì una metamorfosi strana. Conservò inalterata la sua bellezza, ma acquistò anche tutte le qualità d'Amalia che morì in lei una seconda volta. Divenne triste, sconsolantemente inerte, ed ebbe l'occhio limpido ed intellettuale. Egli la vide dinanzi a sé come su un altare, la personificazione del pensiero e del dolore e l'amò sempre, se amore è ammirazione e desiderio. Ella rappresentava tutto quello di nobile ch'egli in quel periodo avesse pensato od osservato.</said></p>
<p n="ITBI0087942"><said direct=False>Quella figura divenne persino un simbolo. Ella guardava sempre dalla stessa parte, l'orizzonte, l'avvenire da cui partivano i bagliori rossi che si riverberavano sulla sua faccia rosea, gialla e bianca. Ella aspettava! L'immagine concretava il sogno ch'egli una volta aveva fatto accanto ad Angiolina e che la figlia del popolo non aveva compreso.</said></p>
<p n="ITBI0087943"><said direct=False>Quel simbolo alto, magnifico, si rianimava talvolta per ridivenire donna amante, sempre però donna triste e pensierosa. Sí! Angiolina pensa e piange! Pensa come se le fosse stato spiegato il segreto dell'universo e della propria esistenza; piange come se nel vasto mondo non avesse piú trovato neppure un Deo gratias qualunque.</said></p>
</sample>
<sample><p n="ITBI0087543"><said direct=False>Tentò anche di approfittare della riconquistata libertà. Sentiva e si doleva d'essere inerte, e ricordava che, anni prima, l'arte gli aveva colorita la vita sottraendolo all'inerzia in cui era caduto dopo la morte del padre. Aveva scritto il suo romanzo, la storia di un giovane artista il quale da una donna veniva rovinato nell'intelligenza e nella salute. Nel giovane aveva rappresentato se stesso, la propria ingenuità e la propria dolcezza. Aveva immaginato la sua eroina secondo la moda di allora: un misto di donna e di tigre. Del felino aveva le movenze, gli occhi, il carattere sanguinario. Non aveva mai conosciuta una donna e l'aveva sognata cosí, un animale ch'era veramente difficile fosse mai potuto nascere e prosperare. Ma con quale convinzione l'aveva descritta! Aveva sofferto e goduto con essa sentendo a volte vivere anche in sé quell'ibrido miscuglio di tigre e di donna.</said></p>
<p n="ITBI0087544"><said direct=False>Riprese ora la penna e scrisse in una sola sera il primo capitolo di un romanzo. Trovava un nuovo indirizzo d'arte al quale volle conformarsi, e scrisse la verità. Raccontò il suo incontro con Angiolina, descrisse i propri sentimenti, — subito però quelli degli ultimi giorni — violenti e irosi, l'aspetto di Angiolina ch'egli vide al primo incontro guastato dall'animo basso e perverso, e infine il magnifico paesaggio che aveva contornato agli esordii il loro idillio. Stanco e annoiato, abbandonò il lavoro, contento di aver steso in una sola sera tutto un capitolo.</said></p>
<p n="ITBI0087545"><said direct=False>La sera appresso si rimise al lavoro avendo nella mente due o tre idee che dovevano bastare per una sequela di pagine. Prima però rilesse il lavoro fatto: </said><said direct=True>— Incredibile! —</said><said direct=False> mormorò. L'uomo non somigliava affatto a lui, la donna poi conservava qualche cosa della donna—tigre del primo romanzo, ma non ne aveva la vita, il sangue. Pensò che quella verità che aveva voluto raccontare era meno credibile dei sogni che anni prima aveva saputi gabellare per veri. In quell'istante si sentí sconsolatamente inerte, e ne provò un'angoscia dolorosa. Depose la penna, richiuse tutto in un cassetto, e si disse che l'avrebbe ripreso piú tardi, forse già il giorno appresso. Questo proposito bastò a tranquillarlo; ma non ritornò piú al lavoro. Voleva risparmiarsi ogni dolore e non si sentiva forte abbastanza per studiare la propria inettitudine e vincerla. Non sapeva piú pensare con la penna in mano. Quando voleva scrivere, si sentiva arrugginire il cervello, e rimaneva estatico dinanzi alla carta bianca, mentre l'inchiostro s'asciugava sulla penna. Gli venne il desiderio di rivedere Angiolina. Non prese la decisione di andarla a cercare; s'era detto soltanto che ora veramente non ci sarebbe stato alcun pericolo a rivederla. Anzi, se si fosse voluto attenere esattamente alle parole che aveva dette lasciandola, sarebbe dovuto andare subito da lei. Non era forse calmo abbastanza per stringerle la mano da amico?</said></p>
<p n="ITBI0087546"><said direct=False>Comunicò questo suo proposito al Balli, e in questa forma: </said><said direct=True>— Vorrei soltanto vedere se, riavvicinandola, saprei contenermi da persona piú accorta.</said></p>
<p n="ITBI0087547"><said direct=False>Il Balli aveva riso troppo spesso dell'amore di Emilio per non credere ora nella sua perfetta guarigione. Per di piú, da qualche giorno, egli stesso aveva il piú vivo desiderio di rivedere Angiolina. Aveva immaginato una figura su quei tratti e con quei vestiti. Lo raccontò ad Emilio il quale gli promise che con le prime parole che avrebbe rivolte alla fanciulla, l'avrebbe pregata di posare per il Balli. Non v'era da dubitare della sua guarigione. Ormai egli non era neppur geloso del Balli.</said></p>
<p n="ITBI0087548"><said direct=False>Parve poi che il Balli pensasse ad Angiolina non meno di Emilio stesso. Aveva dovuto distruggere un bozzetto su cui aveva spesi sei mesi di lavoro. Anch'egli era in un periodo d'esaurimento e non ritrovava in sé altra idea che quella nata la prima sera in cui Emilio gli aveva fatto conoscere Angiolina. Una sera, lasciando Emilio, gli chiese: </said><said direct=True>— Tu non ti sei ancora riavvicinato? —</said><said direct=False> Non voleva essere lui a riunirli, ma voleva sapere se Emilio non si fosse rappattumato con Angiolina a sua insaputa. Sarebbe stato un tradimento!</said></p>
<p n="ITBI0087549"><said direct=False>La calma d'Emilio era aumentata ancora. Tutti gli permettevano di fare quello ch'egli voleva ed egli in fondo non voleva niente. Proprio niente. Avrebbe cercato di rivedere Angiolina perché voleva provarsi a parlare e pensare con calore. Doveva venirgli dal di fuori il calore ch'egli non aveva trovato in sé, e sperava di vivere il romanzo che non sapeva scrivere.</said></p>
<p n="ITBI0087550"><said direct=False>La sola inerzia gl'impedì d'andare a cercare la fanciulla. Gli sarebbe piaciuto che altri si fosse incaricato di riunirli, e pensò perfino che avrebbe potuto invitare il Balli a farlo. Tutto infatti sarebbe stato piú facile e piú semplice se il Balli si fosse procurato da solo la modella, e gliel'avesse poi consegnata quale amante. Ci avrebbe pensato. Esitava soltanto perché non voleva concedere al Balli una parte importante nel proprio destino.</said></p>
<p n="ITBI0087551"><said direct=False>Importante? Oh, Angiolina rimaneva sempre una persona molto importante per lui. In proporzione al resto se non altro. Tutto era tanto insignificante, ch'ella tutto dominava. Ci pensava continuamente come un vecchio alla propria giovinezza. Come era stato giovane quella notte in cui avrebbe dovuto uccidere per tranquillarsi! Se avesse scritto invece di arrovellarsi prima sulla via e poi altrettanto affannosamente nel letto solitario, avrebbe certo trovata la via all'arte che piú tardi aveva cercata invano. Ma tutto era passato per sempre. Angiolina viveva, ma non poteva piú dargli la giovinezza.</said></p>
<p n="ITBI0087552"><said direct=False>Una sera, accanto al Giardino Pubblico, la vide camminare dinanzi a sé. La riconobbe al noto passo. Ella teneva sollevate le gonne per preservarle dalla fanghiglia, e, alla luce di un gramo fanale, egli vide rilucere le scarpe nere di Angiolina. Ne fu subito turbato. Ricordò che al culmine della sua angoscia amorosa, egli aveva pensato che il possesso di quella donna gli avrebbe data la guarigione. Ora invece pensò: — Mi animerebbe!</said></p>
<p n="ITBI0087553"><said direct=True>— Buona sera, signorina —</said><said direct=False> disse con quanta calma poté trovare nell'affanno del desiderio che lo colse dinanzi a quella faccia da bambino roseo, con gli occhi grandi dai contorni precisi, che parevano tagliati allora allora.</said></p>
<p n="ITBI0087554"><said direct=False>Ella si fermò, afferrò la mano che le era stata offerta e rispose lieta e serena al saluto: </said><said direct=True>— Come sta? È tanto che non ci vediamo.</said></p>
<p n="ITBI0087555"><said direct=False>Egli rispose, ma era distratto dal proprio desiderio. Aveva forse fatto male a dimostrare tanta serenità, e, peggio, a non aver pensato al contegno da seguire per arrivare subito dove voleva, alla verità, al possesso. Le camminò accanto tenendola per mano, ma, dopo scambiate quelle prime frasi da persone che sono liete di ritrovarsi, egli tacque esitante. Il tono elegiaco usato altre volte con piena sincerità, sarebbe stato fuori di posto, ma anche un'indifferenza troppo grande non l'avrebbe portato allo scopo.</said></p>
<p n="ITBI0087556"><said direct=True>— Mi ha perdonato, signor Emilio? —</said><said direct=False> disse lei fermandosi e gli porse da stringere anche l'altra mano. L'intenzione era stata ottima e il gesto sorprendentemente originale per Angiolina.</said></p>
<p n="ITBI0087557"><said direct=False>Egli trovò: </said><said direct=True>— Sa che cosa io non le perdonerò mai? Di non aver fatto alcun tentativo per riavvicinarsi a me. Tanto poco le importava di me? —</said><said direct=False> Era sincero e s'accorse ch'egli cercava inutilmente di far la commedia. Forse la sincerità gli sarebbe servita meglio di qualunque finzione.</said></p>
<p n="ITBI0087558"><said direct=False>Ella si confuse un poco e, balbettando, assicurò che se egli non si fosse avvicinato, l'indomani ella gli avrebbe scritto. — Già, in fondo che cosa ho fatto? — e non ricordava d'aver chiesto scusa poco prima.</said></p>
<p n="ITBI0087559"><said direct=False>Emilio credette opportuno mostrarsi dubbioso. </said><said direct=True>— Debbo crederle? —</said><said direct=False> Disse poi un rimprovero: </said><said direct=True>— Con un ombrellaio!</said></p>
<p n="ITBI0087560"><said direct=False>La parola li fece ridere di gusto entrambi. </said><said direct=True>— Geloso! —</said><said direct=False> esclamò lei stringendo la mano che continuava a tenere — geloso di quel sudicio uomo! — Infatti se egli aveva fatto bene a rompere la relazione con Angiolina, certo aveva avuto torto di cogliere a pretesto quella stupida storia con l'ombrellaio. L'ombrellaio non era il piú temibile dei suoi rivali. E perciò ebbe lo strano sentimento che doveva imputare a se stesso tutti i mali che lo avevano colpito dacché aveva abbandonata Angiolina.</said></p>
<p n="ITBI0087561"><said direct=False>Ella tacque lungamente. Non poteva essere di proposito, perché per Angiolina sarebbe stata un'arte troppo fine. Ella taceva probabilmente perché non trovava altre parole per scolparsi, e camminarono in silenzio uno accanto all'altra nella notte strana e fosca, il cielo tutto coperto di nubi sbiancate in un solo punto dalla luce lunare.</said></p>
<p n="ITBI0087562"><said direct=False>Arrivarono dinanzi alla casa d'Angiolina ed ella si fermò, forse per prendere congedo. Ma egli la costrinse a procedere: </said><said direct=True>— Camminiamo ancora, ancora, cosí muti! —</said><said direct=False> Allora, naturalmente, ella lo compiacque e continuò a camminare tacendo a lui da canto. Ed egli l'amò di nuovo, da quell'istante, o da quell'istante ne fu consapevole. Gli camminava accanto la donna nobilitata dal suo sogno ininterrotto, da quell'ultimo grido d'angoscia ch'egli le aveva strappato lasciandola, e che per lungo tempo l'aveva personificata tutta; persino dall'arte, perché ormai il desiderio fece sentire ad Emilio d'aver accanto la dea capace di qualunque nobiltà di suono o di parola.</said></p>
<p n="ITBI0087563"><said direct=False>Oltrepassata la casa d'Angiolina, essi si trovarono sulla via deserta e oscura chiusa dalla collina da una parte, dall'altra da un muricciuolo che la separava dai campi. Ella vi sedette ed egli s'appoggiò a lei cercando la posizione che aveva preferita in passato, durante i primi tempi del loro amore. Gli mancava il mare. Nel paesaggio umido e grigio imperò la biondezza d'Angiolina, l'unica nota calda, luminosa.</said></p>
<p n="ITBI0087564"><said direct=False>Era tanto tempo ch'egli non sentiva quelle labbra sulle sue che n'ebbe una commozione violenta. </said><said direct=True>— Oh, cara e dolce! —</said><said direct=False> mormorò baciandole gli occhi, il collo e poi la mano e le vesti. Ella lo lasciò fare dolcemente, e tanta dolcezza era talmente inaspettata ch'egli si commosse e pianse prima con sole lagrime, poi con singhiozzi. Gli pareva che non fosse dipeso che da lui di continuare per tutta la vita quella felicità. Tutto si scioglieva, tutto si spiegava. La sua vita non poteva piú consistere che di quel solo desiderio.</said></p>
<p n="ITBI0087565"><said direct=True>— Tanto bene mi vuoi? —</said><said direct=False> mormorò essa commossa e meravigliata. Anche lei aveva delle lagrime agli occhi. Gli raccontò che l'aveva visto sulla via, pallido e smunto, sul volto i segni evidenti della sua sofferenza, e le si era stretto il cuore dalla compassione. </said><said direct=True>— Perché non sei venuto prima? —</said><said direct=False> gli chiese rimproverandolo.</said></p>
<p n="ITBI0087566"><said direct=False>S'appoggiò a lui per discendere dal muricciuolo. Egli non capiva perché ella troncasse quella dolce spiegazione ch'egli avrebbe voluto continuare in eterno. </said><said direct=True>— Andiamo a casa mia —</said><said direct=False> disse ella, risoluta.</said></p>
<p n="ITBI0087567"><said direct=False>Egli ebbe le vertigini e l'abbracciò e baciò non sapendo come dimostrarle la propria riconoscenza. Ma la casa di Angiolina era lontana e, camminando, Emilio si ritrovò intero con i suoi dubbi e la sua diffidenza. Se quell'istante l'avesse legato per sempre a quella donna? Fece le scale lentamente e tutt'ad un tratto le domandò: </said><said direct=True>— E Volpini?</said></p>
<p n="ITBI0087568"><said direct=False>Ella esitò e si fermò: </said><said direct=True>— Volpini? —</said><said direct=False> Poi, risoluta, superò i pochi scalini che la dividevano da Emilio. Si appoggiò a lui, nascose la faccia sulla sua spalla con un'affettazione di pudore che gli ricordò l'antica Angiolina e la sua serietà da melodramma, e gli disse: </said><said direct=True>— Nessuno lo sa, neppure mia madre. —</said><said direct=False> Un po' alla volta ricompariva tutto il vecchio bagaglio, anche la dolce madre. Ella s'era data al Volpini; costui l'aveva voluto, l'aveva anzi posto a condizione per continuare i loro rapporti. </said><said direct=True>— Sentiva che non era amato —</said><said direct=False> bisbigliava Angiolina </said><said direct=True>— e volle una prova d'amore. —</said><said direct=False> Essa non aveva ottenuto in compenso altra garanzia all'infuori di una promessa di matrimonio. Fece, con la solita sconsideratezza, il nome di un giovane avvocato il quale le aveva dato il consiglio d'accontentarsi di quella promessa perché la legge puniva la seduzione in quelle forme.</said></p>
<p n="ITBI0087569"><said direct=False>Cosí allacciati, quelle scale non terminavano piú. Ogni scalino rendeva Angiolina piú simile alla donna ch'egli aveva fuggita. Perché ora ciarlava, incominciando già ad abbandonarsi. Ora poteva essere finalmente sua perché — questo era detto e ridetto — era per lui ch'ella s'era data al sarto. A quella responsabilità non si sfuggiva piú neppure rinunziando a lei.</said></p>
<p n="ITBI0087570"><said direct=False>Ella aperse la porta e, per il corridoio oscuro, lo diresse alla propria stanza. Da un'altra s'udì la voce nasale della madre: — Angiolina! sei tu?</said></p>
<p n="ITBI0087571"><said direct=True>— Sí —</said><said direct=False> rispose Angiolina trattenendo una risata. — Mi corico subito. Addio, mamma.</said></p>
<p n="ITBI0087572"><said direct=False>Accese una candela e si levò il mantello e il cappello. Poi gli si abbandonò o, meglio, lo prese.</said></p>
<p n="ITBI0087573"><said direct=False>Emilio poté esperimentare quanto importante sia il possesso di una donna lungamente desiderata. In quella memorabile sera egli poteva credere d'essersi mutato ben due volte nell'intima sua natura. Era sparita la sconsolata inerzia che l'aveva spinto a ricercare Angiolina, ma erasi anche annullato l'entusiasmo che lo aveva fatto singhiozzare di felicità e di tristezza. Il maschio era oramai soddisfatto ma, all'infuori di quella soddisfazione, egli veramente non ne aveva sentita altra. Aveva posseduto la donna che odiava, non quella ch'egli amava. Oh, ingannatrice! Non era né la prima, né — come voleva dargli ad intendere — la seconda volta ch'ella passava per un letto d'amore. Non valeva la pena di adirarsene perché l'aveva saputo da lungo tempo. Ma il possesso gli aveva data una grande libertà di giudizio sulla donna che gli si era sottomessa. Non sognerò mai piú — pensò uscendo da quella casa. E poco dopo, guardandola, illuminata da pallidi riflessi lunari: </said><said direct=True>— Forse non ci ritornerò mai piú. —</said><said direct=False> Non era una decisione. Perché l'avrebbe dovuta prendere? Il tutto mancava d'importanza.</said></p>
<p n="ITBI0087574"><said direct=False>Ella l'aveva accompagnato sino alla porta di casa. Non s'era accorta di alcuna sua freddezza perché egli si sarebbe vergognato di mostrarne. Anzi, premurosamente, egli aveva chiesto per la sera appresso un altro appuntamento ch'ella aveva dovuto rifiutargli essendo occupata tutta la giornata fino a tarda notte dalla signora Deluigi, che le aveva commesso un vestito da ballo. S'accordarono di vedersi due giorni dopo: </said><said direct=True>— Ma non in questa casa —</said><said direct=False> disse Angiolina subito arrossata dall'ira. </said><said direct=True>— Come puoi immaginare una cosa simile? Non voglio mica espormi al pericolo di farmi ammazzare da mio padre. —</said><said direct=False> Emilio assicurò che avrebbe provveduto lui alla stanza pel prossimo ritrovo. Gliel'avrebbe indicata domani con un biglietto.</said></p>
<p n="ITBI0087575"><said direct=False>Il possesso, la verità? La bugia continuava spudorata come prima, ed egli non scorgeva alcun modo per liberarsene. Nell'ultimo bacio, dolcemente, ella gli raccomandò discrezione, col Balli specialmente. Ella ci teneva alla propria fama.</said></p>
<p n="ITBI0087576"><said direct=False>Col Balli Emilio fu indiscreto subito, la stessa sera. Parlò di proposito, con l'intenzione di reagire alle menzogne d'Angiolina, senza tener conto delle raccomandazioni di lei, intese certamente a ingannare lui e non a tener all'oscuro gli altri. Ma poi sentí una grande soddisfazione di poter raccontare al Balli d'aver posseduto quella donna. Fu una soddisfazione intensa, importante, che gli levò qualunque nube dalla fronte.</said></p>
<p n="ITBI0087577"><said direct=False>Il Balli lo stette a sentire da medico che vuol fare una diagnosi: </said><said direct=True>— Mi pare proprio di poter essere sicuro che sei guarito.</said></p>
<p n="ITBI0087578"><said direct=False>Allora però Emilio sentí il bisogno di confidarsi, e raccontò dell'indignazione che provocava in lui il contegno di Angiolina, la quale ancora sempre voleva fargli credere di essersi data al Volpini per poter appartenere a lui. Subito la sua parola fu troppo vivace: — Ancora adesso vuole truffarmi. Il dolore che mi fa di vederla sempre uguale a se stessa è tale che mi toglie persino il desiderio di rivederla.</said></p>
<p n="ITBI0087579"><said direct=False>Il Balli lo indovinò tutto e gli disse: </said><said direct=True>— Anche tu resti uguale a te stesso. Non una tua parola denota indifferenza. —</said><said direct=False> Emilio protestò con calore, ma il Balli non si lasciò convincere. </said><said direct=True>— Hai fatto male, male assai di riavvicinarti a lei.</said></p>
<p n="ITBI0087580"><said direct=False>Durante la notte Emilio poté convincersi che il Balli aveva ragione. L'indignazione, un'ira inquieta che avrebbe domandato un pronto sfogo, lo teneva desto. Non poteva piú illudersi che quella fosse l'indignazione dell'uomo onesto ferito da un'oscenità. Egli conosceva troppo bene quello stato d'animo. Ci era ricaduto ed era molto simile a quello provato prima dell'incidente dell'ombrellaio e prima del possesso. La gioventù ritornava! Egli non anelava piú di uccidere ma si sarebbe voluto annientare dalla vergogna e dal dolore.</said></p>
<p n="ITBI0087581"><said direct=False>All'antico dolore s'era aggiunto un peso sulla coscienza, il rimorso d'essersi legato di piú a quella donna, e la paura di vederne compromessa vieppiú la propria vita. Infatti, come avrebbe potuto spiegare la tenacità con cui ella addossava a lui la colpa della relazione col Volpini, se non col proposito d'attaccarglisi, comprometterlo, succhiargli lo scarso sangue che aveva nelle vene? Egli era legato per sempre ad Angiolina da una strana anomalia del proprio cuore, dai sensi — nel letto solitario il desiderio era rinato — e dalla stessa indignazione ch'egli attribuiva all'odio.</said></p>
<p n="ITBI0087582"><said direct=False>Quell'indignazione era la madre dei piú dolci sogni. Verso mattina il suo profondo turbamento s'era mitigato nella commozione per il proprio destino. Non s'addormentò, ma cadde in uno stato singolare d'abbattimento che gli tolse la nozione del tempo e del luogo. Gli parve d'essere ammalato, gravemente, senza rimedio, e che Angiolina fosse accorsa a curarlo. Le vedeva la compostezza e la serietà della buona infermiera dolce e disinteressata. La sentiva muoversi nella camera, ed ogni qualvolta ella gli si avvicinava, gli apportava refrigerio, toccandogli con la mano fresca la fronte scottante, oppure baciandolo, con lievi baci che non volevano essere percepiti, sugli occhi o sulla fronte. Angiolina sapeva baciare cosí? Egli si rivoltò pesantemente nel letto e tornò in sé. L'effettuazione di quel sogno sarebbe stato il vero possesso. E dire che poche ore prima egli aveva pensato di aver perduto la capacità di sognare. Oh, la gioventù era ritornata. Correva le sue vene prepotente come mai prima, e annullava qualunque risoluzione la mente senile avesse fatta.</said></p>
<p n="ITBI0087583"><said direct=False>Di buon'ora s'alzò e uscì. Non poteva attendere; voleva rivedere Angiolina subito. Correva nell'impazienza di riabbracciarla ma si proponeva di non ciarlare troppo. Non voleva abbassarsi con dichiarazioni che avrebbero falsato i loro rapporti. Il possesso non dava la verità, ma esso stesso, non abbellito da sogni e neppure da parole, era la verità propria e pura e bestiale.</said></p>
<p n="ITBI0087584"><said direct=False>Invece, con un'ostinazione ammirabile, Angiolina non ne volle sapere. Era già vestita per uscire e poi l'aveva già avvisato che ella non intendeva disonorare la propria casa.</said></p>
<p n="ITBI0087585"><said direct=False>Egli, nel frattempo, aveva fatta un'osservazione per la quale credette di dover deviare dai suoi proponimenti. S'accorse ch'ella lo esaminava con curiosità per capire se in lui l'amore fosse diminuito o aumentato dal possesso. Ella si tradiva con un'ingenuità commovente; doveva aver conosciuti degli uomini che provavano ripugnanza per la donna avuta. A lui fu molto facile di provarle ch'egli non era di quelli. Rassegnatosi al digiuno ch'ella gli imponeva, si accontentò di quei baci di cui era vissuto per tanto tempo. Ma presto i baci soli non bastarono piú, ed egli si ritrovò a mormorarle nelle orecchie tutte le dolci parole apprese nel lungo amore: </said><said direct=True>— Ange! Ange!</said></p>
<p n="ITBI0087586"><said direct=False>Il Balli gli aveva fornito l'indirizzo di una casa ove davano a fitto delle stanze. Egli gliela indicò. A lungo, per non sbagliare, ella si fece descrivere quella casa e la posizione della stanza, ciò che imbarazzò non poco Emilio il quale non l'aveva vista. Aveva baciato troppo per saper osservare, ma quando fu solo sulla via s'accorse, con sua grande meraviglia, che soltanto allora sapeva esattamente dove bisognava andare a cercare quella stanza. Non v'era dubbio! Era stato diretto da Angiolina.</said></p>
<p n="ITBI0087587"><said direct=False>Vi andò subito. La proprietaria della camera si chiamava Paracci, ed era una vecchierella nauseante dalle vesti sucide sotto alle quali s'indovinavano le forme del petto abbondante, un resto di giovinezza in mezzo ad una vizza vecchiaia, la testa con pochi capelli ricci sotto ai quali luceva la pelle porosa e rossa. Lo accolse con grande gentilezza e, subito d'accordo, gli disse ch'ella non affittava che a chi conosceva molto bene, dunque a lui sì.</said></p>
<p n="ITBI0087588"><said direct=False>Egli volle vedere la stanza e vi entrò, seguito dalla vecchia, per la porta sulle scale. Un'altra porta — sempre chiusa — disse la Paracci con l'accento di chi giura, la congiungeva al resto del quartiere. Piú che ammobiliata, era ingombrata da un enorme letto dall'apparenza pulita e da due grandi armadi; c'era un tavolo nel mezzo, un sofà e quattro sedie. Non ci sarebbe stato posto neppure per un solo altro mobile.</said></p>
<p n="ITBI0087589"><said direct=False>La vedova Paracci stava a guardarlo, le mani sui grossi fianchi sporgenti, con l'aspetto sorridente — una brutta smorfia che metteva in mostra la bocca sdentata — di chi si attende una parola di soddisfazione. Infatti nella stanza c'era anche qualche tentativo d'abbellimento. In capo al letto stava piantato un ombrello chinese e sulla parete, anche qui, erano appese varie fotografie.</said></p>
<p n="ITBI0087590"><said direct=False>Gli sfuggí un grido di sorpresa vedendo accanto alla fotografia di una donna seminuda, quella di una giovanetta ch'egli aveva conosciuta, un'amica di Amalia, morta qualche anno prima. Chiese alla vecchia donde le fossero venute quelle fotografie, ed ella rispose che le aveva comperate per adornare quella parete. Egli guardò lungamente la faccia buona di quella povera ragazza che aveva posato tutta impettita dinanzi alla macchina del fotografo, forse l'unica volta in sua vita, per servire da ornamento a quella stanzaccia.</said></p>
<p n="ITBI0087591"><said direct=False>Eppure in quella stanzaccia, in presenza della sozza vecchia che stava a guardarlo lieta d'aver conquistato un nuovo cliente, egli sognò d'amore. Precisamente in quelle condizioni era eccitantissimo figurarsi Angiolina che veniva a portargli l'amore desiato. Con un fremito di febbre, egli pensò: domani avrò la donna amata!</said></p>
<p n="ITBI0087592"><said direct=False>La ebbe quantunque mai l'avesse amata meno di quel giorno. L'attesa l'aveva reso infelice; gli pareva d'essere nell'impossibilità di godere. Circa un'ora prima di andare all'appuntamento pensò che se non vi avesse trovata la gioia attesa, avrebbe dichiarato ad Angiolina di non volerla vedere piú, e precisamente con le parole: </said><said direct=True>— Sei tanto disonesta che mi ripugni. —</said><said direct=False> Aveva pensate queste parole accanto ad Amalia, invidiandola perché la vedeva disfatta ma tranquilla. E aveva pensato che l'amore, per Amalia, restava il puro grande desiderio divino: era nell'effettuazione che la piccola natura umana si trovava bruttata, avvilita.</said></p>
<p n="ITBI0087593"><said direct=False>Ma quella sera godette. Angiolina lo fece attendere oltre mezz'ora, un secolo. Gli parve di sentire sola ira, un'ira impotente che aumentava l'odio ch'egli diceva di sentire per lei. Pensava di picchiarla quando sarebbe venuta. Non v'erano scuse possibili perché ella stessa aveva detto che quel giorno non andava a lavorare e che perciò poteva essere puntuale. Non era anzi per la certezza di non dover ritardare, ch'ella non aveva voluto accettare l'impegno per la sera prima? Ed ora lo aveva fatto aspettare prima un giorno intero e poi tanto, tanto tempo.</said></p>
<p n="ITBI0087594"><said direct=False>Ma quando ella arrivò, egli, che già aveva disperato di vederla, fu sorpreso della propria fortuna. Le mormorò sulle labbra e nel collo delle parole di rimprovero a cui ella neppure rispose perché avevano il suono di una preghiera, di una adorazione. Nella penombra la stanza della vedova Paracci divenne un tempio. Per lungo tempo nessuna parola turbo il sogno. Angiolina dava certo piú di quanto aveva promesso. Ella aveva disciolti gli abbondanti capelli, ed egli si ritrovò con la testa appoggiata su un guanciale d'oro. Come un bambino egli vi appoggiò il volto per fiutarne il colore. Ella era un'amante compiacente e — in quel letto egli non sapeva lagnarsene — indovinava con un'intelligenza affinatissima i suoi desiderî. Là tutto diveniva soddisfazione e godimento.</said></p>
<p n="ITBI0087595"><said direct=False>Appena piú tardi il ricordo di quella scena gli fece digrignare i denti dall'ira. La passione l'aveva liberato per un istante dal doloroso abito dell'osservatore, ma non gli aveva impedito d'imprimersi nella memoria ogni singolo particolare di quella scena. Ora appena poteva dire di conoscere Angiolina. La passione gli aveva dati dei ricordi indelebili, e su questi riusciva a ricostruire dei sentimenti che Angiolina non aveva espressi, che aveva anzi accuratamente celati. A mente fredda egli non sarebbe riuscito a tanto. Cosí, invece, egli sapeva, sapeva con certezza apodittica come se ella glielo avesse dichiarato a chiare note, ch'ella aveva conosciuto dei maschi che l'avevano soddisfatta meglio. Aveva detto piú volte: </said><said direct=True>— Ma adesso basterà. Non ne posso piú. —</said><said direct=False> Aveva cercato un accento di ammirazione che non aveva trovato. Egli avrebbe potuto dividere la serata in due parti. Nella prima ella lo aveva amato; nella seconda s'era fatta forza per non respingerlo. Quando abbandonò il letto, tradì d'essere stanca di starvi. Allora, naturalmente, per indovinarla tutta, non occorse grande forza d'osservazione, perché, vedendolo esitante, ella lo spinse fuori dal letto dicendogli scherzosamente: </said><said direct=True>— Andiamo, bell'uomo. —</said><said direct=False> Bell'uomo! La parola ironica doveva essere stata pensata da una mezz'ora circa. Egli l'aveva letta sulla sua faccia.</said></p>
<p n="ITBI0087596"><said direct=False>Come sempre, egli avrebbe avuto bisogno di restare solo per avere il tempo d'ordinare le proprie osservazioni. Per il momento percepì confusamente ch'ella non gli apparteneva piú, la medesima sensazione che aveva avuta quella sera, in cui s'era trovato con Angiolina al Giardino Pubblico per aspettarvi il Balli e Margherita. Era un dolore atroce di amor proprio ferito e d'amarissima gelosia. Volle liberarsene, e non poté lasciarla senza aver tentato di riconquistarla.</said></p>
<p n="ITBI0087597"><said direct=False>L'accompagnò sulla via, poi, quantunque ella dichiarasse di aver fretta, l'indusse a rincasare per la via ch'egli aveva percorsa quella sera in cui ella era stata vista con l'ombrellaio. La via di Romagna era proprio quella della serata memoranda, con i suoi alberi nudi, che si proiettavano sul cielo chiaro, e il suolo ineguale coperto di fanghiglia densa. Una grande differenza era quella d'aver accanto Angiolina. Ma tanto lontana! Per la seconda volta, su quella stessa via, egli la cercò.</said></p>
<p n="ITBI0087598"><said direct=False>Le descrisse la corsa fatta allora. Le raccontò come il desiderio di vederla gliel'avesse fatta scorgere piú volte dinanzi a sé, poi come una leggera ferita prodotta da una caduta l'avesse fatto piangere, perché era stata la goccia che aveva fatto traboccare il vaso. Ella lo stette ad ascoltare lusingata di avere ispirato un tale amore e quand'egli si commosse lagnandosi che tanto soffrire non gli avesse conquistato tutto l'amore cui credeva di aver diritto, ella protestò con energia: </said><said direct=True>— Come puoi dire una cosa simile? —</said><said direct=False> Lo baciò per protestare con efficacia. Poi però commise l'errore, come al solito dopo averci ben pensato: </said><said direct=True>— Non mi sono data al Volpini per essere tua? —</said><said direct=Fa;se> Ed Emilio piegò la testa convinto.</said></p>
<p n="ITBI0087599"><said direct=False>Quel Volpini, senza saperlo, gli avvelenava le gioie che, secondo Angiolina, gli aveva procurate. Invece di soffrire per l'indifferenza di Angiolina, dopo di aver udito menzionare il Volpini, Emilio temette di lei e dei piani che in lei sospettava. Nel convegno seguente, con le prime parole egli chiese quali garanzie avesse avute dal Volpini per abbandonarglisi. </said><said direct=True>— Oh, Volpini non può piú fare a meno di me —</said><said direct=False> disse ella sorridendo. Per il momento anche Emilio si tranquillò e gli parve che quella garanzia fosse sufficiente. Egli stesso, tanto piú giovane del Volpini, non poteva fare a meno di Angiolina.</said></p>
<p n="ITBI0087600"><said direct=False>Durante il secondo appuntamento l'osservatore non s'assopì in lui un solo instante. N'ebbe il premio in una scoperta dolorosissima: nel tempo in cui egli con tanto sforzo s'era tenuto lontano da Angiolina, qualcuno doveva aver occupato il suo posto. Un altro, che non doveva somigliare ad alcuno degli uomini che egli conosceva e temeva. Non Leardi, non Giustini, non Datti. Doveva essere stato costui a prestarle degli accenti nuovi, bruschi, non manchevoli di spirito, e dei giuochi di parola grossolani. Doveva essere uno studente, perché ella maneggiava con grande disinvoltura alcune parole latine volte a senso turpe. Rispuntò quel disgraziato Merighi, il quale certamente non poteva sospettare che si continuasse ad abusare di lui; era stato lui ad insegnarle anche quelle parole latine. Come se ella fosse stata capace di sapere di latino senza farne pompa per tanto tempo! Invece chi le aveva insegnato il latino doveva essere il medesimo che le aveva apprese anche delle canzonette veneziane liberissime. Cantandole ella stonava, ma anche per saperle cosí doveva averle udite parecchie volte, tant'è vero che non avrebbe saputo rifare una sola nota delle canzonette udite piú volte dal Balli. Doveva essere un veneziano perché ella si compiaceva spesso d'imitare la pronunzia veneziana che prima, probabilmente, aveva ignorata. Emilio lo sentiva accanto a sé, beffardo gaudente; arrivava a ricostruirlo fino a un certo punto, ma poi gli sfuggiva e non arrivò mai a conoscerne il nome. Nella raccolta di fotografie d'Angiolina non v'era alcuna faccia nuova. Il nuovo rivale non doveva avere il vezzo di regalare la propria fotografia, o forse ad Angiolina sembrava miglior politica di non esporre piú le fotografie, alla cui raccolta ella aveva dedicata la propria vita. Tant'è vero che sulla parete mancava anche quella di Emilio.</said></p>
<p n="ITBI0087601"><said direct=False>Egli non ebbe alcun dubbio che se si fosse imbattuto in quell'individuo, l'avrebbe riconosciuto a certi gesti ch'ella doveva aver imitati da lui. Il peggio era che dalla sola ripetuta domanda da chi ella avesse appreso quel gesto o quella parola, ella indovinò la sua gelosia: </said><said direct=True>— Geloso! —</said><said direct=False> disse con un'intuizione sorprendente vedendolo serio e mesto. Sí; egli era geloso. Soffriva quando per un'esitazione ella si cacciava con gesto maschile le mani nei capelli, o per sorpresa gridava; — Oh, la balena! — o, quando scorgendolo triste, gli chiedeva: </said><said direct=True>— Sei invelenà oggi? —</said><said direct=False> Soffriva come se si fosse trovato a faccia a faccia col suo inafferrabile rivale. Per di piú, con la fantasia eccitata dell'innamorato, egli credette di scoprire nei suoni della voce d'Angiolina delle copie di quelli serii e un po' imperiosi del Leardi. Anche il Sorniani le doveva aver insegnato qualche cosa, e persino il Balli aveva lasciato traccia di sé, essendo stato copiato accuratamente in una certa sua affettazione d'intontita sorpresa o ammirazione. Emilio stesso non si riconosceva in alcuna parola o gesto di lei. Con amara ironia una volta pensò: — Forse per me non c'è piú posto.</said></p>
<p n="ITBI0087602"><said direct=False>Il piú odiato rivale restava per lui quell'ignoto. Era strano com'ella avesse saputo non nominare quell'uomo che doveva essere passato di recente nella sua vita, mentre le piaceva tanto di vantarsi dei suoi trionfi, persino dell'ammirazione spiata negli occhi degli uomini nei quali s'imbattesse una sola volta sulla via. Tutti erano pazzamente innamorati di lei. — Tanto piú merito ho avuto — ella asseriva — di essere rimasta sempre a casa durante la tua assenza, e ciò dopo essere stata trattata a quel modo da te. — Sí! Ella voleva fargli credere che durante la sua lontananza ella non avesse fatto altro che pensare a lui. Ogni sera, in famiglia, avevano ventilata la questione se ella dovesse scrivergli o no. Suo padre cui stava molto a cuore la dignità della famiglia non aveva voluto saperne. Visto che all'idea di quel consiglio di famiglia Emilio s'era messo a ridere, ella gridò: </said><said direct=True>— Domandalo a mamma se non è vero.</said></p>
<p n="ITBI0087603"><said direct=False>Era una mentitrice ostinata benché, in verità, non conoscesse l'arte di mentire. Era facile farla cadere in contraddizione. Ma quando tale contraddizione le era stata provata, ella tornava con fronte serena ai suoi primi asserti, perché, in fondo, ella alla logica non ci credeva. E forse bastava tale sua semplicità a salvarla agli occhi d'Emilio.</said></p>
<p n="ITBI0087604"><said direct=False>Non si poteva dire ch'ella fosse molto raffinata nel male, e poi a lui sembrava che ogni qualvolta lo ingannava, avesse cura di avvisarnelo.</said></p>
<p n="ITBI0087605"><said direct=False>Non v'era però la possibilità di rintracciare i motivi per cui egli era tanto indissolubilmente legato ad Angiolina. Qualunque altro piccolo dolore che gli fosse toccato nella sua vita insignificante, divisa fra casa e ufficio, s'annullava facilmente accanto a lei. Di tutti i dolori ch'ella gli dava, il maggiore era quello di non farsi trovare, quando egli aveva bisogno di starle accanto. Spesso, cacciato fuori della propria casa dalla triste faccia della sorella, correva dagli Zarri quantunque sapesse che Angiolina non amava di vederlo tanto spesso in quella casa ch'ella tanto energicamente difendeva dal disonore. Ben di rado ve la trovava, e la madre con grande gentilezza lo invitava ad attenderla perché Angiolina doveva venir subito. Era stata chiamata cinque minuti prima da certe signore che abitavano lí accanto — un gesto vago accennava a levante o a ponente — per provare un vestito.</said></p>
<p n="ITBI0087606"><said direct=False>L'attesa gli era indicibilmente dolorosa, ma rimaneva incantato per delle ore a scrutare la dura faccia della vecchia, perché sapeva che rincasando senza aver vista l'amante, non si sarebbe quietato piú. Una sera, spazientito, sebbene la madre, cortese come sempre, volesse trattenerlo, finì coll'andarsene. Sulle scale gli passò accanto una donna, apparentemente una fantesca, la testa coperta da una pezzuola con la quale si celava anche parte della faccia. Egli le diede il passo, ma, quando ella volle sgattaiolare oltre, la riconobbe, insospettito prima dall'intenzione ch'ella manifestava di sfuggirgli, poi dalle movenze e alla statura. Era Angiolina. Al ritrovarla egli si sentí subito meglio e non badò al fatto ch'ella parlando di quelle vicine che l'avevano chiamata, segnasse tutt'altra direzione di quella indicata dalla madre, e neppure a quello, sorprendente, ch'ella non gli tenesse rancore perché una volta di piú egli fosse venuto in casa sua a comprometterla. Quella sera fu dolce, buona, come se avesse avuto da farsi perdonare qualche colpa, ma lui, in quella dolcezza di cui si beava, non seppe sospettare una colpa.</said></p>
<p n="ITBI0087607"><said direct=False>La sospettò soltanto allorché ella venne vestita a quel modo anche agli appuntamenti con lui. Ella dichiarò che rincasando sul tardi dopo essere stata con lui, era stata vista da conoscenti e aveva paura d'essere colta proprio nell'istante in cui usciva da quella casa, che non godeva della migliore fama; perciò si mascherava a quel modo. Oh, ingenuità! Ella non s'accorgeva di confessargli con quella chiacchierata che anche quella sera in cui egli l'aveva trovata sulle scale di casa sua, aveva avuti dei buoni motivi per travestirsi.</said></p>
<p n="ITBI0087608"><said direct=False>Una sera ella arrivò al loro ritrovo con piú di un'ora di ritardo. Acciocché ella non avesse bisogno di bussare rischiando l'attenzione degli altri inquilini, egli soleva attenderla sulle scale, tortuose e sucide, poggiato alla ringhiera e persino piegato per scorgere il punto piú lontano ove ella doveva apparire. Quando vedeva venire qualche estraneo, si rifugiava nella stanza e per tale moto continuo la sua agitazione aumentava enormemente. Del resto gli sarebbe stato impossibile di rimaner fermo. Quella sera, quando doveva tenersi chiuso nella stanza per lasciar passare la gente sulle scale, si gettò piú volte sul letto per rialzarsi subito e perdere del tempo nel movimento ch'egli complicava ad arte. Piú tardi, ripensando allo stato in cui s'era trovato in quell'attesa, gli parve incredibile. Doveva persino aver gridato dall'ambascia.</said></p>
<p n="ITBI0087609"><said direct=False>Quando ella alfine venne, non bastò la sua vista per calmarlo, e le fece dei violenti rimproveri. Ella non ci abbadò e credette di poterlo calmare con qualche carezza. Gettò via la pezzola e gli pose le braccia al collo; le maniche larghe le lasciavano del tutto nude ed egli le sentí scottanti di febbre. La guardò meglio. Ella aveva gli occhi lucenti e le guance arrossate. Un sospetto orribile gli passò per la mente: — Tu sei stata or ora con un altro — urlò. Ella lo lasciò con una protesta relativamente debole: </said><said direct=True>— Sei matto! —</said><said direct=False> disse, e non molto offesa, si mise a spiegargli le ragioni del suo ritardo. La signora Deluigi non l'aveva lasciata andar via, ella aveva dovuto correre a casa per vestirsi a quel modo, e là le era stato imposto dalla madre di fare un lavoro prima di uscire. Erano ragioni sufficienti a spiegare dieci ore di ritardo.</said></p>
<p n="ITBI0087610"><said direct=False>Ma Emilio non aveva piú alcun dubbio: ella usciva dalle braccia di un altro e a lui balenò alla mente — unica via per salvarsi da tanta immondizia — un atto d'energia sovrumana. Non doveva entrare in quel letto; doveva respingerla subito e non rivederla mai piú. Ma egli ora sapeva che cosa significasse mai piú: un dolore, un rimpianto continuo, delle ore interminabili d'agitazione, altre di sogni dolorosi e poi d'inerzia, il vuoto, la morte della fantasia e del desiderio, uno stato piú doloroso di qualunque altro. Ne ebbe paura. L'attirò a sé e, per unica vendetta, le disse: </said><said direct=True>— Io non valgo mica molto piú di te.</said></p>
<p n="ITBI0087611"><said direct=False>Fu lei allora a ribellarsi e, svincolandosi, disse decisa: </said><said direct=True>— Non ho mai permesso a nessuno di trattarmi cosí. Io me ne vado. —</said><said direct=False> Volle riprendere la pezzuola ma egli glielo impedì. La baciò e l'abbracciò pregandola di restare; non ebbe la vigliaccheria di rinnegare le sue parole con una dichiarazione, ma vedendola tanto decisa, egli, ch'era ancora sconvolto solo per aver pensata quella risoluzione, l'ammirò. Sentendosi perfettamente riabilitata ella cedette. Per gradi però. Restò dichiarando che sarebbe stata l'ultima volta che si sarebbero visti e, soltanto al momento di dividersi, acconsentí a stabilire come al solito il giorno e l'ora del prossimo appuntamento. Sentendosi appieno vittoriosa, ella non aveva ricordato piú l'origine della disputa e non aveva tentato di farlo ricredere.</said></p>
<p n="ITBI0087612"><said direct=False>Egli sperava ancora sempre che il possesso cosí pieno avrebbe finito col togliere violenza al suo sentimento. Invece egli andava ai ritrovi sempre con la medesima violenza di desiderio e nella sua mente non s'acquietava la tendenza a ricostruire l'Ange che veniva distrutto ogni giorno. Il malcontento lo spingeva a rifugiarsi nei sogni piú dolci. Angiolina quindi gli dava tutto: il possesso della sua carne e — essendone essa l'origine — anche il sogno del poeta.</said></p>
<p n="ITBI0087613"><said direct=False>Tanto di frequente la sognò infermiera che tentò di continuare il sogno anche accanto a lei. Stringendosela fra le braccia col violento desiderio del sognatore, le disse, — Vorrei ammalarmi per essere curato da te. </said><said direct=True>— Oh, sarebbe bellissimo! —</said><said direct=False> disse ella che in certe ore si sarebbe prestata a tutti i suoi desiderî. Naturalmente bastò quella frase per annullare qualunque sogno.</said></p>
<p n="ITBI0087614"><said direct=False>Una sera, trovandosi con Angiolina, egli ebbe un'idea che per quella sera alleviò potentemente il suo stato d'animo. Fu un sogno ch'egli ebbe e sviluppò accanto ad Angiolina e ad onta di questa vicinanza. Essi erano tanto infelici causa il turpe stato sociale vigente. Egli ne era tanto convinto che poté pensare di essere persino capace di un'azione eroica pel trionfo del socialismo. Tutta la loro sventura era originata dalla loro povertà. Il suo discorso presupponeva ch'ella si vendesse e ch'era spinta a farlo dalla povertà della sua famiglia. Ma essa non se ne accorse e le sue parole le sembravano una carezza eppoi pareva egli volesse biasimare solo se stesso.</said></p>
<p n="ITBI0087615"><said direct=False>In una società differente egli avrebbe potuto farla sua, pubblicamente, subito, senza imporle prima di darsi al sarto. Faceva proprie anche le menzogne di Angiolina, pur di renderla dolce e indurla a entrare in quelle idee, per sognare in due. Ella volle delle spiegazioni ed egli gliele diede beato di poter dar voce al sogno. Le raccontò quale lotta immane fosse scoppiata fra poveri e ricchi, i piú e i meno. Non v'era da dubitare dell'esito della lotta il quale avrebbe apportato la libertà a tutti, anche a loro. Le parlò dell'annientamento del capitale e del mite breve lavoro che sarebbe stato l'obbligo d'ognuno. La donna uguale all'uomo e l'amore un dono reciproco.</said></p>
<p n="ITBI0087616"><said direct=False>Ella chiese delle altre spiegazioni che già turbarono il sogno, e poi concluse: </said><said direct=True>— Se tutto venisse diviso, non ci sarebbe niente per nessuno. Gli operai sono degl'invidiosi, dei fannulloni, e non riusciranno a niente. —</said><said direct=False> Egli tentò di discutere ma poi vi rinunziò. La figlia del popolo teneva dalla parte dei ricchi.</said></p>
<p n="ITBI0087617"><said direct=False>A lui parve ch'ella non gli avesse mai chiesto del denaro. Quello ch'egli non poté negare neppure a se stesso era che, quando, consapevole dei suoi bisogni, egli l'abituò a ricevere del denaro in luogo di oggetti o di dolciumi, ella se ne dimostrò riconoscentissima, pur affettando sempre una grande vergogna. E questa riconoscenza si rinnovava egualmente vivace ad ogni dono ch'egli le faceva; perciò, quando egli sentiva il bisogno di trovarla dolce e amorosa, sapeva molto bene come avesse da comportarsi. Tale bisogno era sentito da lui tanto spesso che la sua borsa ne fu presto esausta. Accettando, ella non dimenticò mai di protestare e visto che l'accettazione non importava mai piú di un semplice atto, quello di stendere la mano, mentre la protesta era fatta con molte parole, a lui rimasero impresse piú queste che quello, e continuò a ritenere che anche senza di quei doni la loro relazione sarebbe rimasta la stessa.</said></p>
<p n="ITBI0087618"><said direct=False>La penuria nella famiglia d'Angiolina doveva essere grande. Ella aveva fatto ogni sforzo per impedirgli di venire a sorprenderla nella sua casa. Quelle visite inaspettate non le garbavano punto. Ma le minacce di non farsi trovare, di farlo gettare giù dalle scale dalla madre, dai fratelli o dal padre, non approdarono a nulla. Era certo che quando egli aveva tempo, di sera, sul tardi, capitava a trovarla, e ciò sebbene molto spesso venisse a tenere compagnia alla vecchia Zarri. Erano i sogni che lo trascinavano lassù. Egli sperava sempre di trovare Angiolina mutata e veniva frettoloso a cancellare l'impressione — sempre triste — dell'ultimo ritrovo.</said></p>
<p n="ITBI0087619"><said direct=False>Allora fece un ultimo tentativo. Gli raccontò che il padre non le dava pace e che le era riuscito con grande fatica di trattenerlo dal fargli una scenataccia. Tutto quello che aveva potuto ottenere era la promessa che si sarebbe astenuto dall'usare violenze, ma le sue ragioni il vecchio voleva dirgliele. Cinque minuti dopo entrò il vecchio Zarri. Ad Emilio parve che il vecchio, un uomo lungo, magro, tentennante, che appena entrato provò il bisogno di sedere, sapesse che il suo ingresso era stato annunziato. Le sue prime parole parvero preparate per imporre. Parlava lento e impacciato, ma imperioso. Disse che credeva di poter dirigere e proteggere quella sua figliuola che ne aveva bisogno, perché se non avesse avuto lui non avrebbe avuto nessuno, visto che i fratelli — egli non voleva dirne male — degli affari di famiglia non si occupavano. Angiolina parve si compiacesse grandemente del lungo esordio; tutt'ad un tratto disse che andava a vestirsi nella stanza accanto e uscì.</said></p>
<p n="ITBI0087620"><said direct=False>Il vecchio perdette subito ogni imponenza. Guardò dietro alla figliuola portando al naso una presa di tabacco; fece una lunga pausa durante la quale Emilio pensava le parole con cui avrebbe risposto alle accuse che gli sarebbero mosse. Il padre di Angiolina guardò poi dinanzi a sé, e, lungamente, le proprie scarpe. Fu proprio per caso che alzò gli occhi e rivide Emilio. — Ah, sí — fece come persona sorpresa di ritrovare un oggetto smarrito. Ripeté l'esordio ma con meno forza; era molto distratto. Poi si concentrò, con uno sforzo evidente, per continuare. Guardò Emilio a piú riprese sempre evitando d'incontrarne lo sguardo e non parlò che quando si risolse guardare la tabacchiera consunta che teneva fra le mani.</said></p>
<p n="ITBI0087621"><said direct=False>C'era della gente cattiva che perseguitava la famiglia Zarri. Angiolina non glielo aveva detto? Aveva fatto male. C'era dunque della gente che stava sempre sull'attenti per cogliere in fallo la famiglia Zarri. Bisognava guardarsi! Il signor Brentani non conosceva Tic? Se lo avesse conosciuto non sarebbe venuto tanto spesso in quella casa.</said></p>
<p n="ITBI0087622"><said direct=False>Qui la predica degenerò in un'ammonizione ad Emilio, a non esporsi — cosí giovine — a tanti pericoli. Quando il vecchio alzò gli occhi per guardare di nuovo Emilio, questi indovinò. In quegli occhi stranamente azzurri sotto a una canizie argentea, brillava la follia.</said></p>
<p n="ITBI0087623"><said direct=False>Questa volta il pazzo seppe sostenere lo sguardo d'Emilio. Sta bene che Tic abita lassù ad Opicina ma di lassù manda le percosse alle gambe e alle schiene dei suoi nemici. Foscamente aggiunse: </said><said direct=True>— Qui in casa bastona persino la piccola. —</said><said direct=False> La famiglia aveva un altro nemico: Toc. Quello abitava in mezzo alla città. Non bastonava, ma faceva di peggio. Aveva portato via alla famiglia tutti i mestieri, tutto il denaro, tutto il pane.</said></p>
<p n="ITBI0087624"><said direct=False>Al colmo del furore, il vecchio gridava. Venne Angiolina la quale indovinò subito di che cosa si trattasse. </said><said direct=True>— Vattene —</said><said direct=False> disse al padre con grande malumore e lo spinse fuori.</said></p>
<p n="ITBI0087625"><said direct=False>Il vecchio Zarri si fermò sulla soglia, esitante: </said><said direct=True>— Egli —</said><said direct=False> disse accennando ad Emilio </said><said direct=True>— non sapeva nulla né di Tic né di Toc.</said></p>
<p n="ITBI0087626"><said direct=True>— Glielo racconterò io —</said><said direct=False> disse Angiolina, ridendo ora di cuore. Poi gridò: </said><said direct=True>— Mamma vieni a prendere papà. —</said><said direct=False> Chiuse la porta.</said></p>
<p n="ITBI0087627"><said direct=False>Emilio, terrorizzato dagli occhi pazzi che lo avevano guardato sí a lungo: </said><said direct=True>— È ammalato? —</said><said direct=False> domandò.</said></p>
<p n="ITBI0087628"><said direct=True>— Oh —</said><said direct=False> fece Angiolina con disdegno </said><said direct=True>— è un poltrone che non vuole lavorare. Da una parte c'è Tic, dall'altra Toc e cosí egli non esce di casa e fa sgobbare noialtre donne. —</said><said direct=False> Tutt'ad un tratto rise sgangheratamente, e gli raccontò che tutta la famiglia per compiacere al vecchio, fingeva di sentire le legnate che pervenivano alla casa da parte di Tic. Anni prima, quando la fissazione del vecchio era appena nata, essi stavano in un quinto piano al Lazzaretto Vecchio, e Tic stava al Campo Marzio e Toc in Corso. Cambiarono di casa sperando che in tutt'altra regione della città il vecchio avrebbe di nuovo osato di andare sulla via, ma ecco che subito Tic va a stare a Opicina e Toc in via Stadion.</said></p>
<p n="ITBI0087629"><said direct=False>Lasciandosi baciare ella disse: </said><said direct=True>— L'hai scampata bella. Guai a te se egli, giusto in quel momento, non si fosse ricordato dei suoi nemici.</said></p>
<p n="ITBI0087630"><said direct=False>Cosí divenivano sempre piú intimi. Egli aveva ormai scoperto tutti i misteri di quella casa. Anch'ella sentiva che nulla in lei poteva piú ripugnare ad Emilio ed una volta ebbe una bellissima espressione: </said><said direct=True>— A te racconto tutto come a un fratello. — Lo sentiva ben suo, e se anche non ne abusava, perché non era del suo carattere di gioire della forza, di usarne per provarla, ma bensí di goderne per vivere meglio e piú lieta, abbandonò ogni riguardo. Giungeva in ritardo agli appuntamenti quantunque lo trovasse ogni volta con gli occhi fuori dalla testa, febbricitante, violento. Divenne sempre piú rozza. Quando era stanca delle sue carezze lo respingeva con violenza tanto ch'egli ridendo, le disse di temere che prima o poi ella l'avrebbe bastonato.</said></p>
<p n="ITBI0087631"><said direct=False>Non poté accertarsene, ma gli parve che Angiolina e la Paracci, la donna che gli dava a fitto quella stanza, si conoscessero. La vecchia guardava Angiolina con una certa aria materna, ne ammirava i capelli biondi e i begli occhi. Angiolina poi diceva bensí che l'aveva conosciuta in quei giorni, ma tradì di conoscerne la casa, ogni piú recondito suo angolo. Una sera, in cui ella arrivò piú tardi del solito, la Paracci li sentí litigare e intervenne risolutamente a favore di Angiolina. — Come si fa a rimbrottare a quel modo quest'angelo? — Angiolina che non rifiutava omaggi da qualunque parte venissero, stette a udirla, subito sorridente: </said><said direct=True>— Senti? Dovresti imparare. —</said><said direct=False> Egli stava a udire, infatti, stupefatto dalla volgarità della donna amata.</said></p>
<p n="ITBI0087632"><said direct=False>Convinto oramai di non poterla elevare in alcun modo, sentiva talvolta, violentissimo, il bisogno di scendere a lei, al di sotto di lei. Una sera ella lo respingeva. S'era confessata e per quel giorno non voleva peccare. Egli ebbe meno vivo il desiderio di possederla che di essere, almeno una volta, piú rozzo di lei. La costrinse violentemente, lottando fino all'ultimo. Quando, senza fiato, cominciava a pentirsi di tanta brutalità, ebbe il conforto di un'occhiata d'ammirazione d'Angiolina. Per tutta quella sera ella fu ben sua, la femmina conquistata che ama il padrone. Egli si propose di procurarsi, nel modo stesso, delle altre serate simili, ma non seppe farlo. Era difficile trovare una seconda volta l'occasione d'apparire brutale e violento ad Angiolina.</said></p>
<p n="ITBI0087633"><said direct=False>Era proprio stabilito dal destino che il Balli dovesse sempre intervenire a rendere piú dolorosa la situazione di Emilio in faccia ad Angiolina. Erano da lungo tempo d'accordo che l'amante di Emilio avrebbe dovuto posare allo scultore. Per incominciare il lavoro mancava solo che una buona volta Emilio si ricordasse d'avvisarne Angiolina.</said></p>
<p n="ITBI0087634"><said direct=False>Poiché era facile capire il motivo di tanta smemoratezza, Stefano si propose di non parlarne piú. Per il momento gli sembrava di non poter fare altro, tranne la figura immaginata con Angiolina e, solo per passare il tempo, compiacendosi unicamente di quell'idea, impiantò i puntelli e li coperse d'argilla segnando la figura nuda. Avvolse il tutto in stracci bagnati, e pensò: </said><said direct=True>— Un lenzuolo mortuario. —</said><said direct=False> Ogni giorno guardava quel nudo, lo sognava vestito, lo ricopriva poi dei suoi stracci e lo bagnava con cura.</said></p>
<p n="ITBI0087635"><said direct=False>I due amici non si spiegarono in proposito. Tentando d'arrivare al suo scopo senza fare una domanda formale, una sera il Balli disse ad Emilio: </said><said direct=True>— Non so piú lavorare. Dispererei, se non avessi nella mente quella figura.</said></p>
<p n="ITBI0087636"><said direct=True>— Mi sono dimenticato di nuovo di parlarne ad Angiolina, —</said><said direct=False> disse Emilio senza però curarsi di fingere la sorpresa di chi s'accorge di un'involontaria mancanza. </said><said direct=True>— Sai che fare? Quando la vedi, parlagliene tu; vedrai come s'affretterà a compiacerti.</said></p>
<p n="ITBI0087637"><said direct=False>C'era tanta amarezza in quest'ultima frase che al Balli fece compassione, e per allora non ne parlò piú. Egli stesso sapeva che il suo intervento fra i due amanti non era stato molto felice e non voleva piú ingerirsi nelle loro faccende. Non poteva cacciarsi fra di loro come aveva fatto ingenuamente alcuni mesi prima per il bene dell'amico, e la guarigione d'Emilio doveva essere opera del tempo. La sua bella immagine sognata tanto, l'unica che per il momento avrebbe potuto spingerlo al lavoro, veniva ammazzata dall'incurabile bestialità d'Emilio.</said></p>
<p n="ITBI0087638"><said direct=False>Tentò di compiere l'opera con un altra modella, ma dopo alcune sedute, disgustatosene, lasciò il lavoro in asso. Veramente questi abbandoni bruschi d'idee vagheggiate a lungo s'erano verificati spesso nella sua carriera. Questa volta, e nessuno avrebbe potuto dire se a torto o a ragione, egli ne dava la colpa ad Emilio. Non v'era alcun dubbio che se avesse avuta la modella sognata, avrebbe potuto riprendere con tutta lena il lavoro fosse pure per distruggerlo qualche settimana dopo.</said></p>
<p n="ITBI0087639"><said direct=False>Si trattenne dal raccontare tutto ciò all'amico e fu l'ultimo riguardo che gli usò. Non bisognava far capire ad Emilio quanto importante fosse divenuta anche per lui Angiolina; sarebbe equivalso ad inasprire la malattia del disgraziato. Chi avrebbe potuto far capire ad Emilio che la fantasia dell'artista s'era fermata su quell'oggetto, proprio perché in tanta purezza di linee ci aveva scoperta un'espressione indefinibile, non creata da quelle linee, qualche cosa di volgare e di goffo, che un Raffaello avrebbe soppresso e ch'egli tanto volentieri avrebbe copiato, rilevato?</said></p>
<p n="ITBI0087640"><said direct=False>Quando camminavano insieme per le vie egli non parlava del proprio desiderio, ma Emilio non aveva alcun vantaggio del riguardo usatogli perché quel desiderio, che l'amico non osava esprimere, gli pareva anche piú grande di quanto fosse e ne era geloso, dolorosamente. Oramai il Balli desiderava Angiolina quanto egli stesso. Come si sarebbe difeso da un nemico simile?</said></p>
<p n="ITBI0087641"><said direct=False>Non poté difendersene! Aveva già rivelato la propria gelosia, ma non voleva parlarne; sarebbe stato troppo sciocco mostrarsi geloso del Balli dopo di aver sopportata la concorrenza dell'ombrellaio. Questo pudore lo rese inerme. Un giorno Stefano andò a prenderlo in ufficio, come faceva di spesso, per accompagnarlo a casa. Camminavano lungo la riva del mare, quando videro avanzarsi verso di loro Angiolina tutta illuminata dal sole meridiano che le giocava nei riccioli biondi, e sulla faccia un po' contratta dallo sforzo di tener aperti gli occhi in tanta luce. Cosí il Balli si trovava a faccia a faccia col suo capolavoro ch'egli, dimenticando il contorno, vide in tutti i dettagli. Ella s'avanzava con quel suo passo fermo che non toglieva niente della sua grazia alla figura eretta. La gioventù incarnata e vestita si sarebbe mossa cosí alla luce del sole.</said></p>
<p n="ITBI0087642"><said direct=True>Oh, senti! —</said><said direct=False> esclamò Stefano deciso. </said><said direct=True>— Per una tua insulsa gelosia non impedirmi di fare un capolavoro. —</said><said direct=False> Angiolina rispose al loro saluto, come da qualche tempo usava, molto seria; tutta la sua serietà si concentrava nel saluto e anche quella manifestazione di serietà doveva esserle stata insegnata da poco. Il Balli s'era fermato e aspettava un segno di consenso dall'altro. </said><said direct=True>— Sia pure —</said><said direct=False> disse Emilio, macchinalmente, esitante e sempre sperando che Stefano s'accorgesse con quanto dolore egli acconsentiva. Ma il Balli non vedeva altro che il suo modello il quale stava sfuggendogli; lo rincorse subito non appena Emilio ebbe detto la parola di consenso.</said></p>
<p n="ITBI0087643"><said direct=False>Cosí il Balli e Angiolina si ritrovarono. Quando Emilio li raggiunse li trovò già perfettamente d'accordo. Il Balli non aveva fatto complimenti e Angiolina, rossa dal piacere, aveva subito chiesto quando dovesse venire. L'indomani alle nove. Ella assentí con l'osservazione che, per fortuna, il giorno appresso non aveva da andare dai Deluigi. — Sarò puntuale — promise congedandosi. Ella aveva l'abitudine di dire molte parole, quelle che prima le venivano alle labbra, e non pensò che quella promessa d'essere puntuale, poteva dispiacere ad Emilio perché con essa contrapponeva gli appuntamenti col Balli a quelli con Emilio.</said></p>
<p n="ITBI0087644"><said direct=False>Commessa la colpa, il Balli tornò col pensiero all'amico. Fu subito conscio di avergli fatto torto, e ne domandò affettuosamente scusa ad Emilio: — Non potevo farne a meno, quantunque sapessi di farti dispiacere. Io non voglio approfittare del fatto che tu fingi indifferenza. So che soffri. Hai torto, torto, ma so che neppure io non ho avuto ragione.</said></p>
<p n="ITBI0087645"><said direct=False>Con un sorriso forzato Emilio rispose: </said><said direct=True>— Allora non ho proprio niente da dirti.</said></p>
<p n="ITBI0087646"><said direct=False>Il Balli trovò ch'Emilio era con lui anche piú duro di quanto egli sapesse di meritare: </said><said direct=True>— Cosí per farmi scusare da te non mi resta altro che avvertire Angiolina di non venire? Ebbene, se lo desideri faccio anche questo.</said></p>
<p n="ITBI0087647"><said direct=False>La proposta non era da accettare perché quella povera donna — Emilio la conosceva come se l'avesse fatta lui — amava molto chi la respingeva ed egli non voleva le fossero date nuove ragioni d'amare il Balli. </said><said direct=True>— No —</said><said direct=False> dichiarò piú mitemente. </said><said direct=True>— Lasciamo le cose come stanno. Io m'affido in te, anzi —</said><said direct=False> aggiunse ridendo </said><said direct=True>— soltanto in te.</said></p>
<p n="ITBI0087648"><said direct=False>Con grande calore Stefano assicurò che egli meritava quella fiducia. Promise, giurò che il giorno in cui si fosse accorto d'aver dimenticata, nelle sedute con Angiolina, anche per un solo istante, l'arte, avrebbe messa la fanciulla alla porta. Emilio ebbe la debolezza di accettare la promessa, anzi di farsela ripetere.</said></p>
<p n="ITBI0087649"><said direct=False>Il giorno appresso il Balli venne da Emilio a fargli il rapporto della prima seduta. Aveva lavorato da indemoniato e non poteva lagnarsi d'Angiolina, la quale nella sua posa non troppo comoda, aveva resistito quanto aveva potuto. Le mancava ancora di comprendere la posa, ma il Balli non disperava di riuscirci. Era piú innamorato che mai del proprio concetto. Per otto o nove sedute non avrebbe avuto neppure il tempo di scambiare una parola con Angiolina. — Quando avrò delle esitazioni per cui mi toccherà arrestarmi, ti prometto che non si ciarlerà che di te; scommetto che finirà coll'amarti di cuore.</said></p>
<p n="ITBI0087650"><said direct=True>— Tutt'al piú, e non sarà male, parlandole di me l'annoierai tanto, che non amerà neppur te.</said></p>
<p n="ITBI0087651"><said direct=False>Per quei due giorni egli non poté vedere Angiolina e perciò si trovò con lei soltanto il pomeriggio della domenica, nello studio del Balli. Li trovò in pieno lavoro.</said></p>
<p n="ITBI0087652"><said direct=False>Lo studio non era altro che un vasto magazzino. Gli era stata lasciata tutta la ruvidezza della sua antica destinazione perché il Balli non lo voleva elegante. Il pavimento lastricato era rimasto sconnesso come quando ci venivano deposte le balle di merci; soltanto nel mezzo, d'inverno, un grande tappeto salvava i piedi dello scultore dal contatto del suolo. Le pareti erano rozzamente imbiancate e qua e là, su dei sostegni, riposavano delle figurine di argilla o di gesso, non certo per esservi ammirate, ché erano accatastate piuttosto che aggruppate. Le comodità non v'erano però trascurate. La temperatura v'era resa mite da una stufa piramidale. Una grande quantità di sedie e poltrone di varia forma e grandezza toglievano allo studio, con le loro forme eleganti, il suo carattere di magazzino. Erano differenti l'una dall'altra perché il Balli diceva di aver sempre bisogno di riposare in conformità al sogno che gli occupava la mente. Anzi trovava sempre che gli mancavano ancora delle forme di sedie di cui sentiva talvolta d'aver bisogno. Angiolina posava su un trespolo munito di soffici cuscini bianchi; in piedi, su una sedia accanto ad un altro trespolo girevole, il Balli lavorava alla sua figura appena abbozzata.</said></p>
<p n="ITBI0087653"><said direct=False>Vedendo Emilio saltò giù per salutarlo vivacemente. Anche Angiolina abbandonò la posa e sedette sui cuscini candidi; pareva riposasse in un nido. Salutò Emilio con grande gentilezza. Da tanto tempo non si vedevano. Lo trovava un po' pallido. Era forse indisposto? Il Brentani non seppe esserle grato di tante manifestazioni d'affetto. Ella voleva probabilmente dimostrargli gratitudine perché la lasciava tanto sola col Balli.</said></p>
<p n="ITBI0087654"><said direct=False>Stefano s'era soffermato dinanzi al proprio lavoro. </said><said direct=True>— Ti piace? —</said><said direct=False> Emilio guardò. Su una base informe poggiava inginocchiata una figura quasi umana, le due spalle vestite, evidentemente quelle di Angiolina nella forma e nell'atteggiamento. Fatta fino a quel punto la figura aveva qualche cosa di tragico. Pareva fosse sepolta nell'argilla, facesse degli sforzi immani per liberarsene. Anche la testa su cui qualche colpo di pollice aveva incavate le tempie e lisciata la fronte, appariva come un teschio coperto accuratamente di terra acciocché non gridasse. </said><said direct=True>— Vedi come la cosa sorge —</said><said direct=False> disse lo scultore, gettando un'occhiata, una carezza su tutto il lavoro. </said><said direct=True>— L'idea c'è già tutta; è la forma che manca. —</said><said direct=False> Ma l'idea non la vedeva che lui. Qualche cosa di fine, quasi inafferrabile. Doveva sorgere da quell'argilla una prece, la prece di una persona che per un istante crede e che forse non avrebbe creduto mai piú. Il Balli spiegò anche la forma che voleva. La base sarebbe rimasta grezza e la figura sarebbe andata affinandosi in su fino ai capelli, che dovevano essere disposti con la civetteria del parrucchiere piú modernamente raffinato. I capelli erano destinati a negare la preghiera che la faccia avrebbe espressa.</said></p>
<p n="ITBI0087655"><said direct=False>Angiolina ritornò alla posa e il Balli al lavoro. Per una mezz'ora ella posò con tutta coscienziosità, figurandosi di pregare, come le aveva ordinato lo scultore, per avere un'espressione di supplice nella faccia. A Stefano quell'espressione non piaceva, e non visto che da Emilio, ebbe un gesto di esecrazione. Quella beghina non sapeva pregare. Piuttosto che rivolgerli piamente, ella lanciava con impertinenza gli occhi in alto. Civettava col Signor Iddio.</said></p>
<p n="ITBI0087656"><said direct=False>La stanchezza d'Angiolina cominciò a tradirsi nel respiro affannoso. Il Balli non se ne accorgeva affatto, essendo giunto a un punto importante del suo lavoro: piegava quella povera testa sulla spalla destra, senza pietà. </said><said direct=True>— Molto stanca? —</said><said direct=False> chiese Emilio ad Angiolina e, poiché il Balli non lo vedeva, le accarezzò e sorresse il mento. Ella mosse le labbra per baciare quella mano, ma non mutò di posizione. </said><said direct=True>— Posso resistere ancora per un poco. —</said><said direct=False> Oh, come era ammirabile, sacrificandosi a quel modo per un'opera d'arte. Se egli fosse stato l'artista, avrebbe considerato quel sacrificio come una prova d'amore.</said></p>
<p n="ITBI0087657"><said direct=False>Poco dopo, il Balli concesse un breve riposo. Egli stesso non ne sentiva certo il bisogno e nel frattempo si diede da fare intorno alla base. Nel suo lungo mantello di tela egli aveva un aspetto sacerdotale. Angiolina, seduta accanto ad Emilio, guardava lo scultore con malcontenuta ammirazione. Era un bell'uomo, con quella sua barba elegante, brizzolata, ma dai riflessi d'oro; agile e forte saltava dal bilico e vi risaliva senza che la statua si scuotesse, ed era la personificazione del lavoro intelligente, in quella sua rude veste da cui sporgeva l'elegante solino. Anche Emilio lo ammirava, soffrendone.</said></p>
<p n="ITBI0087658"><said direct=False>Si ritornò presto al lavoro. Lo scultore schiacciò ancora un poco la testa, senza curarsi se cosí le faceva perdere quel po' di forma che aveva avuta. Aggiunse dell'argilla da una parte, ne tolse dall'altra. Si doveva supporre che copiasse, visto che guardava spesso il modello, ma ad Emilio non parve che l'argilla riproducesse alcun tratto della faccia d'Angiolina. Quando Stefano finì di lavorare, glielo disse, e lo scultore gl'insegnò a guardare. Per il momento la somiglianza non esisteva, che quando si guardava quella testa da un solo punto. Angiolina non si riconobbe e le dispiacque anzi che il Balli credesse di aver ritratta la sua faccia in quella cosa informe. Emilio vide quella somiglianza evidentissima. La faccia pareva addormentata, immobilizzata da una fasciatura aderente, gli occhi, non fatti, sembravano chiusi, ma si capiva che l'alito vitale stava per animare quel loto.</said></p>
<p n="ITBI0087659"><said direct=False>Il Balli avvolse la figura con un lenzuolo bagnato. Era soddisfatto del proprio lavoro, e ne era agitato.</said></p>
<p n="ITBI0087660"><said direct=False>Uscirono insieme. L'arte del Balli era veramente l'unico punto di contatto fra i due amici; parlando dell'idea dello scultore, si sentirono riavvicinati e, per quel pomeriggio, i loro rapporti ebbero una dolcezza, quale non avevano avuta da gran tempo. Perciò chi fra i tre si divertì meno fu Angiolina, la quale si sentiva quasi il terzo incomodo. Il Balli, cui non piaceva di farsi vedere in quella compagnia nelle vie ancora chiare, volle ch'ella li precedesse, ciò ch'ella fece, ritta sdegnosamente, il nasino all'aria. Il Balli parlò sempre della statua, mentre Emilio seguiva con gli occhi i movimenti della fanciulla. In tutte quelle ore non ci fu posto per la gelosia. Il Balli sognava, e quando s'occupava d'Angiolina, era solo per tenersela lontana senza scherzare e senza maltrattarla.</said></p>
</sample>
</samples>
