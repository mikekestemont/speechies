<?xml version="1.0" encoding="UTF-8"?>
<samples n="SRP18790">
<sample><p n="SRP18790306"><said direct="true">— А што му, брате, пијеш у здравље? Која нам је вајда од његова здравља, кад он не види шта се ради ? Момци његових старешина гађају из пиштоља проју кад им се где у селу изнесе за ручак; или се њоме котрљају као оно котрљем весели људи у белу недељу; изнесе ли им се погача, па им ни она није по вољи, они се потегну погачом за пројом, и вичу:</said></p>
<p n="SRP18790307"><said direct="true">— Бежи, пројо, узјаха те погача!</said></p>
<p n="SRP18790308"><said direct="false">Ето то је додијало народу, па се буни!</said></p>
<p n="SRP18790309"><said direct="false">У то допаде Амиџа сав каљав, на некаквом сељачком кљусету, а био је још с некима отишао да некако утиша бунтовнике.</said></p>
<p n="SRP18790310"><said direct="true">— Шта је то, Амиџа, весео био, камо твој коњ ? упита Кнез.</said></p>
<p n="SRP18790311"><said direct="true">— Чудан си ти, Господару, одговори Паштрмац: — одовуд људи иду да и твоје коње узму, а ти питаш где је мој ?</said></p>
<p n="SRP18790312"><said direct="true">— Како би било да се ја уклоним? упита Милош своју околину, после малог ћутања.</said></p>
<p n="SRP18790313"><said direct="true">— Ни с места се не мичи, Господару! рече Вучић: — Овој земљи ваљаш ти, да је браниш од хале и вране с поља, а унутра поткрати рукаве старешинама, па ће се народ одмах стишати!</said></p>
<p n="SRP18790314"><said direct="true">— А хоћеш ли ићи ти, да ту буну утишаш? упита га Кнез.</said></p>
<p n="SRP18790315"><said direct="true">— Хоћу ! али да ми даш власт да малко учовечам и старешине и њихове момке!</said></p>
<p n="SRP18790316"><said direct="true">— Иди ! па што год учиниш — учињено је!</said></p>
<p n="SRP18790317"><said direct="false">Вучић оде ; и на Опленцу разби Ђака и утиша буну.</said></p>
<p n="SRP18790318"><said direct="false">Једном Кнез прими на трему посланика од великога једнога владаоца. Посланик, после обичних поздрава и разговора, почне нешто опоро у име цара свога приговарати Кнезу, Милош порумени у лицу, погледа мало на страну, и рекне :</said></p>
<p n="SRP18790319"><said direct="true">— Ако твој цар жели да има у Крагујевцу кога који ће чинити све по његовој вољи, нека пошље једнога свога ђенерала (а има их доста, Богу хвала!) па нека му заповеди да данас вас дан гледа уз Лепеницу, сутра — низ Лепеницу, а преко сутра — вас дан на Сушицу ! Али мене нека остави да се договарам с овим измученим народом; па што нађемо ми да је добро нама, нека је добро и њему!“....</said></p>
<p n="SRP18790320"><said direct="false">Не зна се, јесу ли тумачи ово верно превели посланику, али се зна да је посланик, после тога, био много блажи.</said></p>
<p n="SRP18790321"><said direct="false">За столом, Кнез обично ставља себи с десне стране млађега сина кога је звао Мања, а с леве — Милана. До Мијаила је најчешће седео Архимандрит Мелентије, па Аврам Петронијевић, или Милутин Гарашанин (кад је у Крагујевцу), па кнез Васа, и други, а до Милана — Давидовић, Амиџа, и даље редом. Доле у заставу према домаћину, седао је обично Вучић.</said></p>
<p n="SRP18790322"><said direct="false">Кнегиња Љубица, у то доба, још није седала с Кнезом за сто. Она је, с другим госпођама и девојкама, служила око стола. „Мушка рука, вели један очевидац, за време ручка није смела ништа послушати око стола.“</said></p>
<p n="SRP18790323"><said direct="false">Чим Кнез седне, једна би девојка, или млâда, донела и ставила пред њега врућу проју или врућу погачу, и на њој струк босиљка, а друга би донела две куване кокошке. Од тих кокошака, Кнез би одсекао батак, крило, или други који режањ , и пружио би ономе кога најволи, назвавши га каквим особитим именом. И од своје проје, или погаче, одломио би он парче и послао оном кога жели да одликује.</said></p>
<p n="SRP18790324"><said direct="false">Кнез је миловао надевати особита имена људима с којима има посла; после их је обично звао тим именима. Тако су постала имена: Амиџа (Сима Паштрмац), Баћа (Паун Јанковић), Русијан (Јакшић), Игуман (Живановић), Вучић и Газда (Тома Перишић), Мања (Кнез Мијаило док је био мали), итд.</said></p>
<p n="SRP18790325"><said direct="false">За време ручка , или који прича што из свога живота , или неки од писмених људи казује шта је читао у новинама, или се претресају каква државна питања, или се, понекад, збија шала.</said></p>
<p n="SRP18790326"><said direct="true">— Море Газда! рекне једном Кнез Вучићу: — баш срамота! Ти си у мојој служби толико време, па још идеш у сукненим чакширама, а јучашње моје чибугџије обукоше се у чоху и у свилу. Зашто се и ти не оденеш боље ?</said></p>
<p n="SRP18790327"><said direct="true">— Господару ! одговори Вучић: — Ја сам у твојој служби, и ти велиш да ја добро служим; а моје су чакшире у мојој служби, и оне мене лепо служе !</said></p>
<p n="SRP18790328"><said direct="true">— Чиниш 'волико , и чакшире ћеш променити, а памет не ћеш! рекне Кнез, малко незадовољан Вучићевом упорношћу.</said></p>
<p n="SRP18790329"><said direct="false">Тек кад Кнез устане, поставља се сто на ново, те руча Кнегиња са женама.</said></p>
<p n="SRP18790330"><said direct="false">По ручку, Кнез легне да малко трене. За то време момци, везавши мараме на дугачке мотке, машу око конака те разгоне врапце који својим цвркутањем не дају човеку заспати.</said></p>
<p n="SRP18790331"><said direct="false">Чим устане од спавања, Милош се умије, и моли се Богу као и јутром. Иза тога изађе на трем и седне. Докле му чибугџија приноси распаљен чибук, дотле кавеџија, на сребрну послужавнику , донесе филџане, зарфове, и ибрик с кавом. Све је то покривено богато извезеним и златним ресама поднизаним покровцем. Чибугџија, предавши Кнезу чибук, дигне онај покровац, пребаци га кавеџији преко рамена , налије у филџан каве, утне филџан у зарф, и наслужи Господару.</said></p>
<p n="SRP18790332"><said direct="false">Кад попије каву , Кнез продужава рад који је радио пре ручка.</said></p>
<p n="SRP18790333"><said direct="false">Ни множина ни разноврсност послова, ни озбиљност оних прилика, не сметаху Кнезу да се некад и слатко пошали. Чисто као да му је та шала требала за неки одмор од тешких брига и многих послова.</said></p>
<p n="SRP18790334"><said direct="false">Један његов чиновник, врло уредан и поштен човек, већ додија дружини страсном својом симпатијом спроћу једне стране државе. Што год из те земље долази — све је цвеће и ковиље, све је дивота и красота, а што бива на другом месту — зло је и наопако !</said></p>
<p n="SRP18790335"><said direct="false">Једнога дана долети татарин из Београда, и донесе велики један пакет. Отвори се, а то велики орден ономе чиновнику од владаоца оне земље коју он толико хвали. Примајући орден , чиновник, весео, рекне својим друговима:</said></p>
<p n="SRP18790336"><said direct="true">— Видите ли, како та држава зна за своје пријатеље!</said></p>
<p n="SRP18790337"><said direct="false">Брже боље обуче се, обеси о врат нови орден, и оде Кнезу да се представи као нови командер. Кнез га прими лепо ; честита му орден пријатељски, и, после дугог дивљења и разгледања тога царскога дара, упита :</said></p>
<p n="SRP18790338"><said direct="true">— Шта ли је то шарено по тој траци, као да нешто пише?</said></p>
<p n="SRP18790339"><said direct="false">Командер загледа боље, и .... кнежева му се соба окрете око главе ! На траци пише:</said></p>
<p n="SRP18790340"><said direct="true">„Орден од Баба-Јане из Бушинаца , за поједене цицваре“</said><said direct="false">...</said></p>
<p n="SRP18790341"><said direct="false">Гњевни командер тргне овај знак несташне шале, и баци га кроз прозор, па стругне кући, и неколико дана после тога није изилазио међу људе!</said></p>
<p n="SRP18790342"><said direct="false">Целу ту игру склопили су људи из најближе кнежеве околине са знањем и одобрењем кнежевим. Милош је хтео да се тако свечано насмеје човеку који „живи о шумадинској проји а хвали бечку земичку“ !...</said></p>
<p n="SRP18790343"><said direct="false">Вук Караџић у то доба беше још млад и незнатан, а у околини Кнеза Милоша среташе се он с једне стране с људма окићеним ратном и управничком славом, а с друге — с научницима из великих школа. Ни међу првима ни међу другима, њега не чекаше раскрчено место; али га он, при свем том, заузимаше по праву свога ђенија, по сили оне обнове народнога духа коју је, радом својим, већ био започео даровити Јадранин.</said></p>
<p n="SRP18790344"><said direct="false">Милошеви доглавници, све чеда ратне среће и управничких заслуга, некад са жаљењем гледаху дрскога самоука који, не упивши никаквих школа, поправља „високоучене;“ а кнежеви писари, „доктори обојих права“, грохотом се смејаху „козару који се усуђује њима казивати законе граматике.“ И доиста беше то чудан појав! Самоук у науци упућиваше српску књигу са свим другим путем а не оним којим је ишла ученост до њега; и, силан свешћу о народном духу, он вероваше у победу свога правца онако тврдо као што вероваше у живот народа свога!</said></p>
<p n="SRP18790345"><said direct="false">Књижевни противници Вукови, људи из друге земље и ученици друге школе, већином спори на новину и напредак , а задовољни оним што се затекло, махом осуђиваху правац Вуку. Па, не могући га ни уставити, ни скренути с тога пута , искаљиваху се подсмевањем и ругањем.</said></p>
<p n="SRP18790346"><said direct="false">Кнез Милош пак као да предвиђаше значај и ширину Вуковога преображаја. За то му и указиваше многе услуге и олакшице ; али, као практичан државник, не могаше он не штедети и осећања оних који му требаху сваки дан за толике државне послове. С тога по некад пушташе да се незадовољство Вукових противника искаже и у каквој опорој шали којој се и сам слатко насмејао.</said></p>
<p n="SRP18790347"><said direct="false">Тако једном, поред многога другога смеја и шале, кад се Вук крене из Крагујевца преко Београда пут Веча, нађе он у оном пасошу који му је дат за путовање још један овакав докуменат:</said></p>
<p n="SRP18790348"><said direct="false">Я</said></p>
<p n="SRP18790349"><said direct="false">Амиџа, првый и последньій, кои имамь власть давати свакояке пасоше и мушкомь и женскомь, и старомь и младомь, и здраву и клясту, обявлюємь настоящимь пасошемь, да показатель сего , Г. Вукь Стефановичь , изь Трррршића , у Ядру, одь скора прозвавшій се Дробнякь изь Петнице, полази одавлень преко биоградске скеле у Земунь, а оталень докле му тояга трає :</said></p>
<p n="SRP18790350"><said direct="false">Личный опись:</said></p>
<p n="SRP18790351"><said direct="false">Име и презиме: Вукь Стефановичь, Караџичь, у младости козарь, а сада списатель српске граматике.</said></p>
<p n="SRP18790352"><said direct="false">Уста као......</said></p>
<p n="SRP18790353"><said direct="false">Бркови као......</said></p>
<p n="SRP18790354"><said direct="false">Нос као......</said></p>
<p n="SRP18790355"><said direct="false">Особены знацы Нема; али кадь бы се човекь острагь добро загледао у нъга, рекао бы да є у єдну ногу малко приромь!</said></p>
<p n="SRP18790356"><said direct="false">(Печат: талир орлаш) Амиџа“ с. р.</said></p>
<p n="SRP18790357"><said direct="false">Све је ово смишљено и извршено са знањем и одобрењем Кнеза Милоша!</said></p>
<p n="SRP18790358"><said direct="false">Једном поред конака пролажаху Ужичани кириџије, гонећи катран на крагујевачку пијацу. Кад коњи беху баш пред вратима од коначке авлије, удари добош да се мења стража. Кљусад се поплашише, разбегоше, и с једнога самара спаде мех с катраном, и просу се по калдрми.</said></p>
<p n="SRP18790359"><said direct="true">— Умукни с тијем, не било ти га ! дрекну један Ужичанин, протрчавши да устави коње; докле други жаљаху што се учини толика штета...</said></p>
<p n="SRP18790360"><said direct="false">Кнез Милош, седећи на трему, виде што би, па заповеди да му дође који од кириџија. Момци зовну најближега, и овај приђе.</said></p>
<p n="SRP18790361"><said direct="true">— Одакле сте ви ? упита Кнез.</said></p>
<p n="SRP18790362"><said direct="true">— Из Доброселице, одговори кириџија.</said></p>
<p n="SRP18790363"><said direct="true">— Је ли жив Аксо Јечменица из Доброселице ?</said></p>
<p n="SRP18790364"><said direct="true">— Жив је, и ево га овдје; баш се ово његов мијех просу !</said></p>
<p n="SRP18790365"><said direct="true">— Нек дође амо он !</said></p>
<p n="SRP18790366"><said direct="false">Ето Аксе.</said></p>
<p n="SRP18790367"><said direct="true">— Познајеш ли ти мене, Газда-Аксо ! упита Кнез.</said></p>
<p n="SRP18790368"><said direct="true">— Познајем , како да не познајем, сунце наше? одговори Ужичанин.</said></p>
<p n="SRP18790369"><said direct="true">— Лијепо, лијепо — сунце; него знаш ли ти кад ја оно служих у тебе?</said></p>
<p n="SRP18790370"><said direct="true">— Не! моје ми грјешне душе! Никад ти нијеси служио, него заповиједао. Тебе је Бог створио само да заповиједаш !..</said></p>
<p n="SRP18790371"><said direct="true">— Чиниш 'волико, није то тамо амо, Газда-Аксо ! него кажи право : нијесам ли се ја био најмио у тебе на по године да те служим за три гроша и по, и за једне чарапе ? Кад се закрајини, ја одох к брату Милану, а у тебе ми оста 30 пара од хајдука, и чарапе: то ми нијеси издао.</said></p>
<p n="SRP18790372"><said direct="true">— Вјеруј, вјеруј; давно је било; поборавио сам, вели Аксо, и приклања се.</said></p>
<p n="SRP18790373"><said direct="true">— Е, иди те састави тридесет ситних пара и чарапе, па донеси да платиш дуг!</said></p>
<p n="SRP18790374"><said direct="true">— Да идем, Господару!</said></p>
<p n="SRP18790375"><said direct="false">Оде.</said></p>
<p n="SRP18790376"><said direct="false">Мало час, врати се.</said></p>
<p n="SRP18790377"><said direct="true">— Јеси ли нашао? упита Кнез.</said></p>
<p n="SRP18790378"><said direct="true">— Нашао сам, Господару!</said></p>
<p n="SRP18790379"><said direct="true">— Број!</said></p>
<p n="SRP18790380"><said direct="false">Акса изброји равно тридесет пара, и спусти Кнезу у шаку. Милош их преброји сам, сави у хартијицу, задене за појас, рекавши:</said></p>
<p n="SRP18790381"><said direct="true">— Много сам ја мучице виђео за ових тридесет пара !</said></p>
<p n="SRP18790382"><said direct="false">Акса му пружи чарапе.</said></p>
<p n="SRP18790383"><said direct="true">— Подај томе! рече Кнез, показавши главом на момка.</said></p>
<p n="SRP18790384"><said direct="false">Акса даде и чарапе.</said></p>
<p n="SRP18790385"><said direct="true">— Сад смо се намирили, вели Кнез.</said></p>
<p n="SRP18790386"><said direct="true">— С Богом, Господару!</said></p>
<p n="SRP18790387"><said direct="true">— Сретан пут!</said></p>
<p n="SRP18790388"><said direct="false">Акса пође.</said></p>
<p n="SRP18790389"><said direct="true">— Ене! а стан’де, проговори Милош: — ти твој дуг плати. Да платим сада и ја мој! И пружи Акси 100 јермилука (по 4 дин.), које је спремио докле је Акса састављао 30 пара!...</said></p>
<p n="SRP18790390"><said direct="false">Враћајући се радостан међу дружину, Акса још из далека повиче:</said></p>
<p n="SRP18790391"><said direct="true">— А да вељу ја вама, да нас пред царском кућом не море снаћи никаква штета?!...</said></p>
<p n="SRP18790392"><said direct="false">Кнезу Милошу дође једном један сељак из Јасенице, по имену Андрија. Кнез је тога човека врло уважавао , па га поведе да му покаже све своје и народно благо. Отворивши пред њим касу, он рекне:</said></p>
<p n="SRP18790393"><said direct="true">— Андрија, брате! узми одатле колико год хоћеш; нека ти је просто од мене и од народа!</said></p>
<p n="SRP18790394"><said direct="false">Андрија се маши у недра ; извади своју кесу, одреши је, нађе у њој дукат, и, бацивши у гомилу, проговори :</said></p>
<p n="SRP18790395"><said direct="true">— Кад би се одавде узимало, ово би се брзо разнело, и опет сви не би били сити; него овде ваља дати; ово за много треба!...</said></p>
<p n="SRP18790396"><said direct="false">Кнез га загрли, рекавши:</said></p>
<p n="SRP18790397"><said direct="true">— Нисам то мислио, али благо руци која даје; хиљадили се такви синови у овој земљи!</said></p>
<p n="SRP18790398"><said direct="false">Кнезу Милошу дођу једнога дана неки људи из Новопазарске наије, па чим изиђу пред њега, падну на колена и запиште:</said></p>
<p n="SRP18790399"><said direct="true">— Помагај, да си по Богу отац ! Наше се куће пале, наше се имање граби , наш се образ срамоти, наша се вера ружи: народ се већ расељава са свога огњишта! Помози, да нас не прокуну кости оцева и дедова !...</said></p>
<p n="SRP18790400"><said direct="false">Неколико тренутака Милош стајаше непомичан слушајући тај вапај, па му грунуше сузе као киша; саже се сам и, дижући молиоце, поче говорити:</said></p>
<p n="SRP18790401"><said direct="true">— Хоћу, хоћу! само ако ме Бог поживи! У мене су, видите, једна уста као и у сваког другог човека; не могу ни ја јести за тројицу. Све ово благо што ми даде Бог и народ, даде ми га да њим помогнем вама, браћи својој !...</said></p>
<p n="SRP18790402"><said direct="false">Они који су ово гледали, и који су знали да се Милош, кад хоће, уме вешто и притворити , уверавају да нема човека који би се усудио посумњати о истинитости ових речи!</said></p>
<p n="SRP18790403"><said direct="false">У љубави, у пријатељству, у мржњи, у тековини, у освети, у власти, Милош је могао бити и прав и дволичан , и сталан и променљив, и веран и забораван ; али у једној јединој тежњи — у рушењу турства и дизању српства — био је свакад један исти , свакад непроменит, непомерно сталан, вечито веран, никад забораван, никад уморан !</said></p>
<p n="SRP18790404"><said direct="false">То му је слава нада сваку славу ! ...</said></p>
<p n="SRP18790405"><said direct="false">Отпустивши те људе, Милош седе на своје обично место на трему. Ту је пушио и ћутао погледајући често низ Лепеницу. Опажало се да се нечем нада. У један мах зачу се неки тутањ од „Камените ћуприје“ и дрека татара:</said></p>
<p n="SRP18790406"><said direct="true">— Вардâ,вардâ; саул,саул и пред конак допаде татарин са суруџијама. Татари су се обично устављали пред „Татарским конаком“, али је ово било нешто особито важно, и Татар-ага је желео час пре стићи самоме Кнезу.</said></p>
<p n="SRP18790407"><said direct="false">Примивши писмо , нестрпљиви Кнез сам разломи печат и викне:</said></p>
<p n="SRP18790408"><said direct="true">— Давидовићу !</said></p>
<p n="SRP18790409"><said direct="false">Секретар Давидовић , човек омален, сув, слаба здравља, у црну капуту, преко кога је обукао постављено ћурче, дође и поче читати из писма српскога агента у Цариграду ово:</said></p>
<p n="SRP18790410"><said direct="false">1. „Усваја се предлог Кнеза Милоша: да се одржи стање које је уређено, докле се не расправи питање о отетим девојкама.</said></p>
<p n="SRP18790411"><said direct="false">2. „Пошто је нишки паша јавио Порти да Марија и Милана од своје воље хоће да остану Туркиње и Френчевићке, то се оне не могу сад просто вратити својим родитељима; него Порта шаље у Београд свога комесара, а наредила је да се обе те српкиње с мајком Френчевића спроведу из Ниша у Београд, где ће пред царским комесаром и Хусејин-Пашом и пред људма Кнез-Милошевим казати: јесу ли потурчене силом ,или својом драгом вољом ?</said></p>
<p n="SRP18790412"><said direct="true">„Од њихове изјаве , додаје агенат, зависиће даљи развитак догађаја“</said><said direct="false">...</said></p>
<p n="SRP18790413"><said direct="true">— Ене сад ! цикну Милош: — па то опет све може да оде без трага!... Брже, Јованчу!</said></p>
<p n="SRP18790414"><said direct="false">Кабадаија Јованча дође. Ми њега познајемо још из Мозгова, само сад на њему није одело трговачког калауза, него златали-рухо кабадајиско. Кнез му укратко каза какви ће путници поћи из Ниша за Београд. Њих он да прими и пропрати до Београда. За њих главом да одговара. Осим тога, да узме и родитеље Маријине и Миланине, те и њих да поведе у Београд.</said></p>
<p n="SRP18790415"><said direct="false">Сад Кнез погледа оштрије у оне који беху око њега. Они се досетише , и удаљише се. Јованча приђе ближе: Кнез му, божем тајно, наручи шта ће казати Милети. Али како Милош већ давно не мора да крије што говори: тако се и ово сада могло све чути; само нико није ни хтео ни смео да прича што је чуо.</said></p>
<p n="SRP18790416"><said direct="false">Јованча пољуби Кнеза у руку, поклони се, и оде одмах.</said></p>
<p n="SRP18790417"><said direct="false">Његуш</said></p>
<p n="SRP18790418"><said direct="false">На најлепшем месту у Крушевцу имају Френчевићи, Селим-Бег, и Осман-Бег, красан двор. На запад од тога двора, само преко доље магдалскога потока, дрема опала кућа Цара Лазара, и до ње муком мучи црква Лазарица. На северној страни од Френчевића двора има једно место ружног спомена и за Србе и за Турке. То је „Гроб Вука Бранковића.“ Из свога двора, Френчевићи могу погледати далеко на све стране, и свуда им очи имају шта сагледати.</said></p>
<p n="SRP18790419"><said direct="false">У тај лепи двор доведе Осман-Бег две робиње, две лепе Српкиње, Марију и Милану. У двору их дочека стара Френчевићка, Акила, и лепим српским језиком подвикну :</said></p>
<p n="SRP18790420"><said direct="true">— Благо мени, ево мојих снаха! И приђе те сама скиде с коња Марију и Милану.</said></p>
<p n="SRP18790421"><said direct="false">Сутра дан их је окупала у хамаму, па онда их је обукла у свилу и кадиву; залагала их је, што ’но кажу, медом и шећером; тешила их , говела им што је боље могла и умела ; обрицала им је да ће синови њени усрећити не само њих две, него и сву њину родбину, да ће је превести у Крушевац, саградити јој куће, дати новаца и земаља, да буду сви богати људи. Међу тим оштро је мотрила да им нико не каже ништа што бива ван харема.</said></p>
<p n="SRP18790422"><said direct="false">После неколико дана, Акила једно јутро окупа Марију и Милану и обуче их у нове хаљине. За тим, у другу собу, напоредо с њиховом , дође Хоџа и , кроз затворена врата, стане турски њих две нешто питати. Акила их је учила реч по реч шта да одговоре на та питања. Казала им је, после, да је то нека молитва. Кад се та молитва сврши, Хоџа узме две хартијице, напише на њима некакве записе, и пружи им кроз затворена врата. Те хартијице носиле су оне после као хамајлије.</said></p>
<p n="SRP18790423"><said direct="false">То је било турчење !</said></p>
<p n="SRP18790424"><said direct="false">Тада Марији надену име Јурмуса, а Милани — Фатима.!.. .</said></p>
<p n="SRP18790425"><said direct="false">Марију узме за се млађи брат Осман-Бег, а Милану старији — Селим-Бег.</said></p>
<p n="SRP18790426"><said direct="false">Дуго су плакале и јадиковале Марија и Милана. Никакве речи, никакве утехе, никакве понуде, никакви дари не могоше разблажити туге, докле се зар сама жалост не умори. После толикога плача и туговања, њима почне долазити у памет да ово ново стање може бити и добро за њих ; јер, доиста, живе лепше него што су могле икад помислити. Али ако би им се у том тренутку омакле очи да погледе на Лазареву цркву и на кулу, или ако би се сетиле гроба Бранковића Вука, онда би се пред њима показала голема разлика између онога у чем су се родиле и одрасле, и онога у чем су се овако на пречац нашле...</said></p>
<p n="SRP18790427"><said direct="false">Једном бегови остали сву драгу ноћ у мехћеми : нешто се крупно тамо већало. Марија и Милана, да би им било слободније, заноће обе у једној соби. Утуле свећу, али ока на око не могаху склопити. Месечина бејаше као дан. Кроз прозоре се лепо видела суморна слика од цареве куле и од његове некад лепе цркве. На овако тихој ноћи, чуло се кад шушне најмањи листак.</said></p>
<p n="SRP18790428"><said direct="true">— Па нама, кеко , није овде са свим зло, рекне Милана Марији.</said></p>
<p n="SRP18790429"><said direct="true">— Не знам како да кажем, одговори Марија, дубоко уздахнувши: — Свега има , а опет ми је око срца хладно. Чини ми се да ово благо, ово богаство, није никаква срећа за мене и за тебе. ...</said></p>
<p n="SRP18790430"><said direct="true">— Може бити да ћемо се навикнути доцније...</said></p>
<p n="SRP18790431"><said direct="true">— Милана , сестро! друга је ово вера други живот ; и најбољи да је, он за нас није, нити смо ми за њега! Они нас, ето, ките, одевају, хране као какве убојнице! А каква нам је то сласт ? Ми се Срби истина мучимо, али се и веселимо ; радимо, али и певамо ; нас туче свакојако време, али се и нагледамо Божије лепоте кад год хоћемо, а овде ?</said></p>
<p n="SRP18790432"><said direct="true">— Све је тако, кеко ! али за Бога, погледај ово дивно рухо на нама! Ми ово не бисмо понеле у Мозгову ни да је пола села наша очевина: никоја наша друга ово не носи......</said></p>
<p n="SRP18790433"><said direct="true">— Одело је лепо, красно, необично; али докле ће трајати ? Зар се све ово не може изокренути? Сећаш ли се како нам је Бака причала „да су Срби своје царство изгубили са своје неправде.“ Онда су, вељаше она, Турци били правији од Срба, и српско је царство отишло њима ! Сад су Турци огрезли у неправди. Сад је ред да они царство изгубе. И једном су га већ губили. Колико има људи који су се причешћивали ено у оној цркви. То може доћи опет. Сећаш ли се шта оно говори Луди Лазар о Госпођи код Светог Романа ?</said></p>
<p n="SRP18790434"><said direct="true">— Одавно се, кеко, тако говори, па се никако не преврће...</said></p>
<p n="SRP18790435"><said direct="false">У тај мах дрекну паун на своме седалу. Милана се трже и погледа на прозор, па на један пут врисну и обисну Марији око врата...</said></p>
<p n="SRP18790436"><said direct="true">— Шта је? Шта је ? упита Марија.</said></p>
<p n="SRP18790437"><said direct="true">— Учини ми се, вели Милана: — да некакав пламени змај изби из куле Цара Лазара, па одонуд полете овамо, а од њега све прскају варнице, као да хоће Крушевац да запали !..</said></p>
<p n="SRP18790438"><said direct="false">Луп ! луп ! луп ! на вратима. Слуге отворише; Бегови уђоше. Зора већ заплавила. Они се не свлаче да легну, него заповедају да се устаје, и да се журно спрема на пут. Акила каже Марији и Милани да хоће да иду у Ниш, да тамо граде велику свадбу, јер у Крушевцу, вељаше она, нема великога хоџе.</said></p>
<p n="SRP18790439"><said direct="false">У покривеним колима, с јаком оружаном пратњом, крену се Марија и Милана још то јутро, и на ноћиште стигну у село Лужане, опет спахилук Френчевића, а други дан пред ноћ већ беху у Нишу.</said></p>
<p n="SRP18790440"><said direct="false">Велике свадбе није било, а Марија и Милана живљаху у богатим дворовима Френчевића као две највеће беспосличарке. Сва им је трудба била да кажу шта желе, и да се наједу небројних јестива која им се доносе. За све друго старао се неко други. Коме би овакав живот био мио, тај свога века не би ни поумио да изиђе испод крова Френчевића двора.</said></p>
<p n="SRP18790441"><said direct="false">Акила се будно старала да никакав гласак из Србије не продре до снаха њених. Е, али је злу гласу тешко заптити пут.</said></p>
<p n="SRP18790442"><said direct="false">Једнога петка, после по дне, дођу многе буле старој Френчевићки на посело , да се разговоре, и да виде лепе снахе њене. Седећи на шилтетима, пушећи дуге чибуке, и срчући грку каву, и слатки шербет, каде причаху што која зна и уме, да развесели своје другарице. У том ће стара Нефиза почети оваку причу:</said></p>
<p n="SRP18790443"><said direct="true">— Нека велики Алах окрене на добро! а прилике су настале зле за Муслимане , рече она.</said></p>
<p n="SRP18790444"><said direct="true">— Како то ? упита је млада када Есма.</said></p>
<p n="SRP18790445"><said direct="true">— Ево како, кузун , наставља Нефиза: — Кад оно беше битка на Каменици, и кад већ хтедоше да одвију Власи, онда наши кретоше Дели-топ, да туку Влахе. Упрегну под њега дванаест јармова волова, па потерају. Оишта прскају, заворњи се ломе, а топ се једва креће. Један се хоџа досети и повика :</said></p>
<p n="SRP18790446"><said direct="true">— Курбан! курбан! Не ће топ без курбана !</said></p>
<p n="SRP18790447"><said direct="false">Одмах донеше овна и заклаше: топ се малко помери. До Каменице су му заклали дванаест овнова ! Кад га наместе и припале, оно му сва силина изиђе на ваљу, и потуче Турке. Наши виде, да Дели-топ не ће да туче Влахе, па га врате у град. Отуда су га довукли шест јармова без курбана!</said></p>
<p n="SRP18790448"><said direct="false">Ономадне ноћу, у глуво доба, Дели-топ је у три маха рикао: Ау! ау! ау! И наши се сад боје да Власи, пошто су устали на Крушевац и на Алексинац, не ударе и на Ниш!..</said></p>
<p n="SRP18790449"><said direct="true">— Та несрећа може и бити, рече Зелида, жена тефтердарева: — Цар сада има велику муку с Мисирлијама, па овамо не може ни послати војске .. .</said></p>
<p n="SRP18790450"><said direct="false">Узалуд је стара Френчевићка намигивала оком, узалуд је и ногом назгазила Тевтердаревицу, да прекине тај разговор, Марија и Милана већ чуше да су Срби устали на оружје,и да скоро може бити „што горе то доле“, како вељаху Нишлије.</said></p>
<p n="SRP18790451"><said direct="false">Кад би једнога дана после по дне, а Акила призове снахе своје, и овако им рекне :</said></p>
<p n="SRP18790452"><said direct="true">— Ваше ће мајке доћи у Ниш, и ви ћете ићи пред пашу да кажете: хоћете ли да останете туркиње, или волите да се вратите у Србе ? За то упамтите што вам сада кажем: паша је брат мој, а моји су синови, ви знате, и сами силни. Ако кажете да сте силом потурчене, и ако пожелите да се вратите у Србе, моји ће вас синови дочекати на Чамурлији, исећи ће вас на комаде, и ваше ће режњеве повешати по трњу.“</said></p>
<p n="SRP18790453"><said direct="false">И доиста Смиљана и Магдалена дођу, суоче се пред пашом са својим ћерима , али Марија и Милана, у страху, кажу пред пашом овако :</said></p>
<p n="SRP18790454"><said direct="true">— Ми истина нисмо хтеле ни да се потурчимо, нити да пођемо за Френчевиће; али пошто су нас они већ узели, ми нисмо више ни за кога, него да останемо њихове...</said></p>
<p n="SRP18790455"><said direct="false">Паша, Френчевићи, и сви Турци беху пијани од весеља. Акила је давала све гозбу иза гозбе. А сироте мајке вратише се кући, проклињући турску силу и своје деце немоћ!..</said></p>
<p n="SRP18790456"><said direct="false">Не постаја дуго, а из Цариграда у Ниш стиже оваква царска заповест:</said></p>
<p n="SRP18790457"><said direct="false">„Оба Френчевића , са својом мајком, и с двема отетим Српкињама, да иду у Београд, где ће те Српкиње пред царским комесаром, пред кадијом, и Хусејин-Пашом, и пред људма Кнез-Милошевим казати: јесу ли силом или драгом вољом одведене и потурчене?</said></p>
<p n="SRP18790458"><said direct="false">Френчевићи спреме мајку и Марију и Милану у колима, а сами, са триестину друга оружаних Турака, пођу на коњма да прате кола до Београда.</said></p>
<p n="SRP18790459"><said direct="false">Стара Акила уз пут често понављаше Марији и Милани:</said></p>
<p n="SRP18790460"><said direct="true">— Останите у турској вери, да будете сретне до века! Седећете на свили и на кадиви, а носићете злато и драго камење !. .“</said></p>
<p n="SRP18790461"><said direct="false">Докле им је она говорила то, дотле им је нешто из срца њинога шаптало ово :</said></p>
<p n="SRP18790462"><said direct="true">— Како да похулите веру својих дедова? Како да се одметнете од рода својега, да пљунете на образ родитељима својим ? Та боље је изгубити главу, него своју огрешити душу !“</said></p>
<p n="SRP18790463"><said direct="false">Превезавши се преко Мораве код Ћуприје, путнице се приближе к брду Гиљу и к речици Лугомиру. Ту, крај пута, бејаше некакав човек стрељан, и бачен на точак. Френчевићка пружи прст на ту слику, рекавши:</said></p>
<p n="SRP18790464"><said direct="true">— Гледајте, гледајте, шта ради Коџа-Милош са својом рајом ! Ако се вратите у Србе, и вас ће сутра онако разапети !</said></p>
<p n="SRP18790465"><said direct="false">Марији се и Милани сва кожа најежи.</said></p>
<p n="SRP18790466"><said direct="false">На један мах зазвони звоно на јагодинској цркви, јер је Кнез Милош наредио да звона свуда звоне чим се оне угледају да иду. Марија и Милана слушале су, кад се прича да у сретним црквама звоне звона место клепала, али гласа од звона нису познавале. Највеће звоно које су оне чуле, било је оно које носе о врату трговачке камиле.</said></p>
<p n="SRP18790467"><said direct="true">— Шта се то чује? упита Марија Акилу.</said></p>
<p n="SRP18790468"><said direct="true">— То звоне звона на јагодинској цркви: ми смо већ у Шумадији.</said></p>
<p n="SRP18790469"><said direct="false">Српкиње прожма неко неописано осећање кад то чуше....</said></p>
<p n="SRP18790470"><said direct="false">У том већ ступише у саму Јагодину. На пијаци беше неколико стотина оружаних сељака, упарађених у два реда. Пред њима на коњма сеђаху Милета Радојковић и Аврам Петронијевић, а до њих родитељи и рођаци Маријини и Миланини. Чим Френчевићи с колима уђоше у овај народ, повикаше Срби са свих страна:</said></p>
<p n="SRP18790471"><said direct="true">— Пуштајте девојке! и јурнуше да их отму. Френчевићи и њихови момци исукаше сабље, и стадоше махати око кола, говорећи:</said></p>
<p n="SRP18790472"><said direct="true">— Девојака не дамо до Београда, док се ствар не пресуди онако како је наредио цар !</said></p>
<p n="SRP18790473"><said direct="false">Али свет навали : и браћа и сестре Маријине и Миланине почну цепати убрадаче с њих две. Већ паде неколико људи тешко рањених, и Осман-Бег Френчевић у мало не посече рођенога брата Миланина. Тада стара Френчевићка повика:</said></p>
<p n="SRP18790474"><said direct="true">— Аман, Бег-Авраме! изгибоше ми синови!</said></p>
<p n="SRP18790475"><said direct="false">С тешком муком Аврам и Милета утишају људе. И Френчевићи пођу даље.</said></p>
<p n="SRP18790476"><said direct="false">Одавде Акила увећа описивање сласти живота у харему. Уз пут, где год би видела српске сиромашке куће, или чупаве жене, или босу децу, одмах би им рекла :</said></p>
<p n="SRP18790477"><said direct="true">— Ено онаке би и ви ишле, да вас Алах није миловао, и довео у моју кућу, у оваку богаштину.</said></p>
<p n="SRP18790478"><said direct="false">Душа ваља, девојке су виделе на једној страни сиротињу , а на другој богаство; на једној муку, а на другој доколицу; на једној трудбу, а на другој благовање! Ко зна на што би се оне приволеле, али баш усред те двоумице 'њих у један мах опколише многи наоружани људи. Плану неколико пушака. Срба беше много више, те на силу продреше и заузеше кола.</said></p>
<p n="SRP18790479"><said direct="true">— Баш кад хтедох , причаше после Марија : — да вриснем и да обиснем Френчевићки око врата, да ме не дâ тим хајдуцима (мислила сам да су то хајдуци), угледах пред собом кога? Боже благи! да ли је ово сан или јава? Онога краснога Јованчу који је ноћио о Светом Томи у нашој кући, и који је, полазећи, чини ми се и моје срце ишчупао и однео. Видећи њега, заборавих све, па викнух:</said></p>
<p n="SRP18790480"><said direct="true">— Не дај не, Јованча, ако знаш за Бога!</said></p>
<p n="SRP18790481"><said direct="true">— Не бој се, Марија! Овде ти је мајка и толики род! Па ме ухвати за руку, поможе ми да скочим с кола и предаде ме мајци.</said></p>
<p n="SRP18790482"><said direct="false">У тај исти мах , Френчевић исуче сабљу да не да Милане. Она мислећи да он хоће њу да посече, а угледавши близу Србина Милисава, викне :</said></p>
<p n="SRP18790483"><said direct="true">— Не дај! да си по Богу брат!</said></p>
<p n="SRP18790484"><said direct="true">— Братство ти не примам , а док је са мени главе, не бој се! одговори Милисав, и дрско одби турчинов ударац, па девојку узе и предаде матери.</said></p>
<p n="SRP18790485"><said direct="false">Марију и Милану с матерама одведу Срби у једну кућу, одмах их разбуде, и за вечеру им донесу мало печено прасе. Кад виде да оне једу прасетину, и да, по томе, нису Туркиње, одмах пошљу Кнезу Милошу татарина, да му јаве ту радост.</said></p>
<p n="SRP18790486"><said direct="false">То је све било у Паланци.</said></p>
<p n="SRP18790487"><said direct="false">Капетан Милија из Друговца, који је, по заповести Кнеза Милоша, извршио ову преотмицу, пусти одатле Френчевиће с матером и пратњом да иду напред у Београд. А он, с Маријом и Миланом, с њиховим матерама и осталом јаком српском пратњом, пође за њима.</said></p>
<p n="SRP18790488"><said direct="false">Од Паланке до Београда није било никаква сукоба. У Београд стигоше у петак после по дне.</said></p>
<p n="SRP18790489"><said direct="false">Не збори се ласно с везирима.</said></p>
<p n="SRP18790490"><said direct="false">Но ђе дођу, донесу грозницу,</said></p>
<p n="SRP18790491"><said direct="false">И захучи земља од кукања.</said></p>
<p n="SRP18790492"><said direct="false">Његуш.</said></p>
<p n="SRP18790493"><said direct="false">Питали Бошњака:</said></p>
<p n="SRP18790494"><said direct="true">— Који вам је паша био најбољи?</said></p>
<p n="SRP18790495"><said direct="true">— Онај, одговори он: — који је из Стамбола пошао а у Босну недошао!</said></p>
<p n="SRP18790496"><said direct="false">Право је казао.</said></p>
<p n="SRP18790497"><said direct="false">И који би паша био човек добар, опет је као управник тежак оним својим салтанатом који мора да одржава ако жели да га народ слуша, да га се боји, да од њега стрепи......</said></p>
<p n="SRP18790498"><said direct="false">Хусеин-Паша , београдски везир , бејаше човек средовечан , средњи растом , ношаше турско одело, и око главе хамедију. Он се одликовао препреденим лукавством, и жеђу за новцем који му је и требао, да би могао купити место Урумели - Валиса. За то је све приходе, особито ђумручке, марљиво прибирао у своје касе.</said></p>
<p n="SRP18790499"><said direct="false">Хусеин није марио за велики салтанат, али се ипак потресао Београд, кад он, у петак после по дне, пође с многобројном и страшном својом пратњом горе к Пашиној Чешми, да се провесели, и да се делије његове мало проџилитају.</said></p>
<p n="SRP18790500"><said direct="false">Чим се зачују пашини таламбаси, одмах се ћепенци од српских дућана спуштају, капци на прозорима затварају, матере децу прибирају у куће , и тек кроз коју малу рупицу, једним оком, сме Србин да погледа на ту силу, на ту људску олују !...</said></p>
<p n="SRP18790501"><said direct="false">Једнога петка после по дне, у Фебруару 1833, беше време лепо, онако како може да буде тога месеца у Београду. Тако красан дан у сред зиме употреби Хусеин да изиђе на теферич с обичном својом свитом. Ово је морао чинити нарочито за то да Србима, који су се већ били доста ослободили, напомене турску силу и моћ. Његова свита одиста је за нас данас малко необична.</said></p>
<p n="SRP18790502"><said direct="false">Напред су ишле хоџе.</said></p>
<p n="SRP18790503"><said direct="false">За њима сојтарије (који граде шале);</said></p>
<p n="SRP18790504"><said direct="false">За сојтаријама татари;</said></p>
<p n="SRP18790505"><said direct="false">За татарима војници пешаци (Арнаути);</said></p>
<p n="SRP18790506"><said direct="false">За овима делије (на коњма);</said></p>
<p n="SRP18790507"><said direct="false">За делијама се носе пашини сребрни калкани (сребрни штитови) и тугови (коњски репови), који показују ког је чина паша;</said></p>
<p n="SRP18790508"><said direct="false">За тим иду јерлије (Турци београдски на коњима);</said></p>
<p n="SRP18790509"><said direct="false">За јерлијама иде пашин ћаја-бег, и хазнадар,</said></p>
<p n="SRP18790510"><said direct="false">За њима се воде пашини једеци у најлепшој опреми.</said></p>
<p n="SRP18790511"><said direct="false">За овим пашајлије, па тек тада, на коњу на коме шкргућу сребрни рахтови, јаше Паша. Четири момка држе руке на сапима и на плећима пашину коњу, који иде најтишим ходом.</said></p>
<p n="SRP18790512"><said direct="false">За пашом иду бегови.</said></p>
<p n="SRP18790513"><said direct="false">На послетку велика далбулана.</said></p>
<p n="SRP18790514"><said direct="false">Спровод овај беше толики да стражњи још не беху изишли из Града а предњи већ излажаху на Стамбол-капију. Ту је онда био крај Београда. Даље се находила тек по која ковачница...</said></p>
<p n="SRP18790515"><said direct="false">Кад спровод овај беше код „Батал-џамије“, озго, цариградским друмом, иђаху к Београду једна затворена кола и спровођаху их око 80 Турака коњика. За овима, мало доцније, иђаху друга кола, која окружавају око 100 Срба коњика.</said></p>
<p n="SRP18790516"><said direct="false">Пашина пратња виде ове необичне путнике, али нико не потруди госпоства свога ни да упита:</said></p>
<p n="SRP18790517"><said direct="true">— Ко је то?</said></p>
<p n="SRP18790518"><said direct="false">Кола, која сповођаху Турци, обртоше на Зерек ка Дорћолу, а она која су пратили Срби, стадоше више цркве, пред кућом неке Савке Пазарке.</said></p>
<p n="SRP18790519"><said direct="false">Савка је одиста родом Пазарка. Прешла је најпре у Чачак; познала се с Господаром Јованом, па онда с Кнезом Милошем и Кнегињом Љубицом, и у доцније време била је као својта у њиховој кући. Кућа јој је била она која и сада стоји према „Староме Здању“ и зове се кућа „Саве Спаије.“ Жена ова није била ни млада ни лепа, али је била умна, и веома слатка у беседи. Она одабрану госту, нудећи га да уђе, обично вели:</said></p>
<p n="SRP18790520"><said direct="true">— Где ми ти штапом такнеш, ту ми се позлати , а где ногом станеш — ту ми се посвети!“</said></p>
<p n="SRP18790521"><said direct="false">Ето та домаћица изиђе пред госте, и из кола прими две жене и две девојке, и уведе их у своју кућу.</said></p>
<p n="SRP18790522"><said direct="false">Читаоци се већ сећају да су те гошће Марија и Милана са својим мајкама.</said></p>
<p n="SRP18790523"><said direct="false">Не постоја много а Савкиној кући поврвеше први људи из Београда. Ту беху Господар Јеврем Обреновић , Симићи Стојан и Алекса, Пера Белопољац, Манојло Стевановић; и многи други одабрани београђани. Сви бејаху ради да чују о тој чудној отмици, од које се дигла тако страшна буна. Марија и Милана казиваху све како је било, и како су њих Турци салетали да се одреку своје вере и свога рода па да остану Туркиње Френчевићке. Али оне су то одбиле — мањ што су морале.</said></p>
<p n="SRP18790524"><said direct="false">Срби, слушајући то, хвалили су их напомињући да буду тако тврде и кад изиђу пред Хусеин-Пашу и пред царскога комесара.</said></p>
<p n="SRP18790525"><said direct="false">Међу тим Френчевићи нису били без наде, да српкиње отму још један пут. У Београду је тада било много Турака. Дорћол се био претворио у касарну; у граду је самих тобџија било на хиљаду људи. Уздајући се у толике једноверце, Френчевићи мишљаху пре спалити Београд него допустити да се учини поруга вери Мухамедовој, да се потурченице врате у Србе; али се преварише; Хусеин-Паша, бојећи се већих заплета, био је најоштрије запретио , да се нико не усуди помагати жељи Френчевића.</said></p>
<p n="SRP18790526"><said direct="false">Видећи толику немарност Муслимана према својој вери, и толику малодушност Турака према својој части, а толику моћ српску: и не могући поднети толики руг свој, Селим-Бег-Френчевић помери памећу, и, у лудилу своме, само говораше :</said></p>
<p n="SRP18790527"><said direct="true">— Султан једе крметину; Власи ће скоро и њега звати на свој суд!</said></p>
<p n="SRP18790528"><said direct="false">У бели понедељак 1833, у Граду, у старом пашином конаку, на доњем боју, бејаше суд. У пространој једној соби, на ниским миндерлуцима сеђаху: Хусејин-Паша, Царски комесар, београдски кадија; Јеврем Обреновић, Алекса Симић, Пера Белопољац, и Павле Белимарковић.</said></p>
<p n="SRP18790529"><said direct="false">Кад Хусеин даде знак, пред суд изађе Осман-Бег Френчевић с неколико Турака. Он беше с оружјем, а други без оружја. Они стадоше на једну страну. За тим уђоше Марија и Милана, са својим мајкама и оружаном пратњом српском. Њима Паша рече да стану на другу страну.</said></p>
<p n="SRP18790530"><said direct="true">— Јесте ли вас две, Марија и Милана, девојке из Мозгова? упита Паша.</said></p>
<p n="SRP18790531"><said direct="true">— Јесмо, честити Пашо ! одговори Марија.</said></p>
<p n="SRP18790532"><said direct="true">— Јесте ли ви од своје драге воље отишле у кућу Френчевића ?</said></p>
<p n="SRP18790533"><said direct="true">— Нисмо, честити суде !</said></p>
<p n="SRP18790534"><said direct="true">— Ко вас је одвео ?</said></p>
<p n="SRP18790535"><said direct="true">— Овај Френчевић са својим оружаним момцима.</said></p>
<p n="SRP18790536"><said direct="true">— Хоћете ли сад да будете Муслиманке?</said></p>
<p n="SRP18790537"><said direct="true">— Не ћемо, ни дао Бог !</said></p>
<p n="SRP18790538"><said direct="false">Ово им питање постави Паша три пута. И три пута чу од њих одговор:</said></p>
<p n="SRP18790539"><said direct="true">— Не ћемо, ни дао Бог !</said></p>
<p n="SRP18790540"><said direct="true">— Шта тражите од Френчевића ?</said></p>
<p n="SRP18790541"><said direct="true">— Што суд и царска милост нађу да је право.</said></p>
<p n="SRP18790542"><said direct="false">Царски се комесар наже те нешто пришапта Паши на ухо.</said></p>
<p n="SRP18790543"><said direct="true">— Френчевићу, и ви други Турци ! рече Хусеин: — Чусте њихове речи. Даљем говору овде нема места. Њима остаје све што сте им досад дали. Трошкове теглићете ви !</said></p>
<p n="SRP18790544"><said direct="true">— Аман Ефендум! Њих су Коџа-Милошеви људи преплашили, да ће их у харему исећи ако остану Туркиње; за то говоре тако!...</said></p>
<p n="SRP18790545"><said direct="true">— Не ! не ! вичу обе девојке.</said></p>
<p n="SRP18790546"><said direct="true">— И ако су их плашили они , плашили сте их и ви, рече комесар: — Сад вам је право: плашња за плашњу !...</said></p>
<p n="SRP18790547"><said direct="true">— Аман Ефендум !...</said></p>
<p n="SRP18790548"><said direct="true">— Дишери ! продера се Хусеин.</said></p>
<p n="SRP18790549"><said direct="false">И Осман-Бег, видећи како суди царски суд, у који се он толико уздао, обнезнани се и паде на руке својим момцима који га прихватише и изведоше на поље.</said></p>
<p n="SRP18790550"><said direct="false">Суд се сврши. Пресуда гласи : да су Турци својим безакоњем изазвали буну ; да су жалбе народа истините , и да је заузимање Кнеза Милоша путно !...</said></p>
<p n="SRP18790551"><said direct="false">Српске жеље добише маха.</said></p>
<p n="SRP18790552"><said direct="false">Турска сила сама себе једе.</said></p>
<p n="SRP18790553"><said direct="false">Не прође много после тога, а у свој Србији би објављен Царски хатишериФ који, поред осталога, врати Србији оних шест округа (крајински, црноречки, гургусовачки, алексиначко-параћински, крушевачки, и подримски) који су били једно с њоме кад је подвезиван уговор у Букурешту, 1812.</said></p>
<p n="SRP18790554"><said direct="false">Сва се Србија веселила, а село Мозгово понајвише !...</said></p>
<p n="SRP18790555"><said direct="true">— Пострадасмо на убавој правди, говораху сељаци, али се барем избависмо.....</said></p>
<p n="SRP18790556"><said direct="false">Његуш.</said></p>
<p n="SRP18790557"><said direct="false">Буна се стишала: Турци се иселили из оних округа који су већ били унесени у карту нове кнежевине; Султан је свечаним актом спојио те округе са Србијом ; народ се сјединио и ослободио ; заробљене Српкиње, враћене из ропства, нашле су свака своје драго. Српска мисао корачила је напред! У свим црквама у Србији држане су велике богомоље за сретан свршетак тога народног посла. Народ се свуда веселио као да је већ потпунце осветио Косово ! ...</said></p>
<p n="SRP18790558"><said direct="false">Султан, у великој мудрости својој, поврх свега, посла Кнезу Милошу велики орден, Нишани зишан , знак захвалности што је уставио пламен устанка, те буна није захватила све српске крајеве под Турцима !</said></p>
<p n="SRP18790559"><said direct="false">После свега тога, Милош се крене да походи нове крајеве, да се порадује с народом у радости, да му помогне у разним потребама. Ишао је лагано , врло лагано ; водио је не пратњу, него читаву војску. На сваком ноћишту био је прави војни стан. Пет топова означаваху свако вече — ноћ, а свако јутро — објављиваху дан. Кад се тај свечани ход приближи границама нишким, допадне у један мах татарин из Ниша. Узнемирени Мутесариф нишки овако пише :</said></p>
<p n="SRP18790560"><said direct="true">„Знам да си цару пријатељ, али ћеш му бити злотвор ако тако пођеш даље дуж граница наших: сва царева раја уста листом, и оде к теби! Него, или се тога мани, и иди у свој Крагујевац, или ето мене преда те с војском!“</said></p>
<p n="SRP18790561"><said direct="false">Милош јекну... Зовну Живановића под шатор. Не постаја много а из кнежева стана излете татарин Инџе с обичним својим суруџијама. Они се упутише к Пироту. Не језде него лете: мислиш да им коњи ногама не дохватају земље!</said></p>
<p n="SRP18790562"><said direct="false">Неколико дана поседе Милош ту, чекајући повратак татарина.</said></p>
<p n="SRP18790563"><said direct="false">За то време, народ грца са свих страна, и весели се по вас дуги дан. На лепој високој диванани седи задовољни Кнез, и гледа како се таласа коло веселе, сретне омладине. Кроз тај свет гура се једном кнежев секретар, носећи писма и новине које тај час стигоше од кнежева конзула Хаџи-Стоила, из Београда, и од Милете Радојковића, из Ражња. Изашавши на диванану, секретар поче да тражи шта ће најпре читати Кнезу.</said></p>
<p n="SRP18790564"><said direct="true">— Седи! вели му Кнез.</said></p>
<p n="SRP18790565"><said direct="true">— Нека ме, Господару, могу и постојати.</said></p>
<p n="SRP18790566"><said direct="true">— Седи! понови Милош, и потегли га за хаљину.</said></p>
<p n="SRP18790567"><said direct="true">— Нека, Господару, боље да стојим; видите колико нас света гледа!</said></p>
<p n="SRP18790568"><said direct="true">— За то ти и велим да седнеш, будало! додаје Милош: —Отоич се гураш, не мореш да прођеш, а седи ту нека те виде уза ме, па да ви’ш после како ће се крчити пут пред тобом — куд год пођеш!</said></p>
<p n="SRP18790569"><said direct="false">Секретар се покори, седе, и прво прочита овако једно писамце:</said></p>
<p n="SRP18790570"><said direct="false">„Господару!</said></p>
<p n="SRP18790571"><said direct="true">„Онога Милунка Чанколиза, који је, улагујући се Турцима, пио крв браћи својој, обесио сам испод мозговачких винограда, баш онде одакле су отете оне две девојке!..“</said></p>
<p n="SRP18790572"><said direct="false">Милета с. р.</said></p>
<p n="SRP18790573"><said direct="true">— Добро је урадио! прекиде задовољни Кнез: — Деде, игумане, види сад шта има у новинама ! -</said></p>
<p n="SRP18790574"><said direct="false">Живановић му на то поче гласно српски читати један чланак из „Општих аугсбуршких новина“ (које су Милошу редовно читане).</said></p>
<p n="SRP18790575"><said direct="false">Коло се доле вије као мачванска пшеница кад је несташни ветар заталаса. На један мах рукну пљесак од хиљаде рука; диже се врева, мислиш, до небеса ....</said></p>
<p n="SRP18790576"><said direct="true">— Шта то би? упита секретар као сам себе.</said></p>
<p n="SRP18790577"><said direct="true">— Ено шта би ! одговори му весео Кнез: — Марија, несуђена Јурмуса , и Милана, несуђена Фатима, ухватише се да играју у колу, а на другој страни играју њихове младожење Јованча и Милисав. Коловођа и заврћкола некако уплетоше коло тако да се њих четворо нађоше једно до другога, па се играчи обрадоваше као да њима сада играју „шарено хоро“, и ето ударише у пљесак.</said></p>
<p n="SRP18790578"><said direct="false">Мало после тога, путем од Пирота зачу се страшна дрека: .</said></p>
<p n="SRP18790579"><said direct="true">— Варда! варда! саул! саул. И пред кнежеву диванану допадоше татари. Инџа се скљуси с коња. побауљке изиђе пред Кнеза, пољуби га у скут, и предаде му писмо из Стамбола.</said></p>
<p n="SRP18790580"><said direct="true">— Игумане! викну Кнез.</said></p>
<p n="SRP18790581"><said direct="false">Секретар Живановић допаде, отвори писмо и прочита:</said></p>
<p n="SRP18790582"><said direct="true">„Провинција Србија, коју нека Бог чува, има своје границе; преко њих ти не ћеш, а у њима се весели како ти је воља! Ово знај и моме светом знаку веруј!“</said></p>
<p n="SRP18790583"><said direct="false">Милошу се лице засија од радости: он махну руком, и убрза језиком:</said></p>
<p n="SRP18790584"><said direct="true">— Тако њих Мика.....!</said></p>
<p n="SRP18790585"><said direct="false">Двадесет и један топ прорикаше тај успех Милошеве радње. И после тога, докле је год путовао, јутром и вечером пуцао је двадесет и један топ, место пређашњих пет!</said></p>
<p n="SRP18790586"><said direct="false">Али да видите чуда од татарина! У своме задовољству, Кнез се сети и брза гласоноше, и хтеде му дати добар дар. А гле! он, уморан, предавши писмо, сео уз дувар, наслонио се, и заспао као мртвац. Зову га, буде га, дрмају га — ништа ; чак неки несташници узеше боцкати га иглом, али он не осећа ништа. Кад чу то Кнез, он се насмеја, рекавши:</said></p>
<p n="SRP18790587"><said direct="true">— Татарин се не буди тако! Па се диже и приђе сам к заспаломе Инџи , и само му шану на ухо:</said></p>
<p n="SRP18790588"><said direct="true">— Готови коњи, Татар-Ага!</said></p>
<p n="SRP18790589"><said direct="false">Татарин ђипи, трже камџију, натаче је на руку, и пође...</said></p>
<p n="SRP18790590"><said direct="false">Осу се смеј грохотом, и тек тада уморни путник виде шта је с њим...</said></p>
<p n="SRP18790591"><said direct="false">Међу тим је доле међу народ ушао слепи Здравко из Лужница. Овај је човек много помагао у овом народном послу; односио је гласове и доносио; певао песме какве где треба, и, заклоњен својом слепоћом, могао је врло често допрети и онамо куд нико други не би смео.</said></p>
<p n="SRP18790592"><said direct="false">Вођ га доведе баш у средину сабора; ту слепац седе, извади своје гусле , и поче их удешавати. Чим се зачуше Здравкове гусле, коло се покида, игра преста, свирка умукну, шала занеме. Здравко , ком је Бог узео вид али увећао памет, зна да омладина не може дуго остати у једном уживању, у једној радости. За то не пева дугих песама, него тек бере бисер с оних које су и међу лепима најлепше.</said></p>
<p n="SRP18790593"><said direct="false">Дуго је везло преко јасних струна његово танано гудало, дуго су играли старачки прсти његови, докле грло његово јекну:</said></p>
<p n="SRP18790594"><said direct="false">Грлом умукну, а гудалом убрза. Око певача беше небројено света: окружили га са свих страна; стражњи се пропињу на прсте и предњима се наслањају на рамена, да би могли видети чуднога певача! Све муком мучи као да душом не дише. Слепац на ново викну:</said></p>
<p n="SRP18790595"><said direct="false">Опет умукну грло; опет убрза гудало. Сад, је гудио дуже; окретао се на десно и на лево као да је умним очима разгледао, да ли су слушаоци сити гусала и песама. Најпосле јаснијим, развученим гласом викну:</said></p>
<p n="SRP18790596"><said direct="false">Још не умукоше последњи јеци од ових пророчких Здравкових речи, а с брега грунуше кнежеви вечерњи топови. Народ тек сад прену, виде да је сумрак : ускомеша се , узавре, и ... поче се разилазити ........... Али чак сутра дан, а и доцније, многом радосно одјекиваху у ушима последње речи слепога гласника:</said></p>
<p n="SRP18790597"><said direct="false">Довршивши ову причу, устах од стола да се мало одморим ; и да би ми одмор био што пријатнији, узех да прочитам што лако онако одмарајући се; случајно се маших баш за Свето Писмо , које и онако радо разгледам колико због истина којима се бави род људски од ово четири хиљаде година, толико и због лепоте језика којим су те истине исказане у дивном преводу Вука и Даничића.</said></p>
<p n="SRP18790598"><said direct="false">Расклопивши књигу са свим случајно, зачитах оно на чем ми се прво уставише очи, и гле! ја читах ове врсте:</said></p>
<p n="SRP18790599"><said direct="false">И нехотице упоредивши ове речи с причом коју тек што доврших, зачудих се такој случајности !..</said></p>
<p n="SRP18790600"><said direct="false">Превртох неколико листа напред, и зачитах, а то изађоше ове речи:</said></p>
<p n="SRP18790601"><said direct="false">„3а то чини што је право и добро пред Господом.</said></p>
<p n="SRP18790602"><said direct="false">Сад захватих и претурих више листа, и кад погледах, а пред мојим очима речи:</said></p>
<p n="SRP18790603"><said direct="false">Ко замеће свађу међу браћом! “</said></p>
<p n="SRP18790604"><said direct="false">После ове треће напомене, јер ја ове случајности узех као праве напомене, седох на ново за сто, узех перо написах овај завршетак.</said></p>
</sample>
</samples>